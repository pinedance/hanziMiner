// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	內景篇卷之一
XX	御醫 忠勤貞亮扈聖功臣 崇祿大夫 陽平君 臣 許浚奉敎撰// 다운로드 일시: 20161108
OO	東醫寶鑑序
ZZ	醫者雅言軒岐, 軒岐上窮天紀, 下極人理, 宜不屑乎記述, 而猶且說問著難, 垂法後世, 則醫之有書, 厥惟遠哉. 上自倉越, 下逮劉張朱李, 百家繼起, 論說紛然, 剽竊緖餘, 爭立門戶, 書益多而術益晦, 其與靈樞本旨不相逕庭者鮮矣. 世之庸醫, 不解窮理, 或倍經訓而好自用, 或泥故常而不知變, 眩於裁擇, 失其關鍵, 求以活人而殺人者多矣.
ZZ	我宣宗大王, 以理身之法, 推濟衆之仁, 留心醫學, 軫念民瘼. 嘗於丙申年間, 召太醫臣許浚敎曰, 近見中朝方書, 皆是抄集庸瑣, 不足觀爾, 宜裒聚諸方, 輯成一書. 且人之疾病, 皆生於不善調攝, 修養爲先, 藥石次之. 諸方浩繁, 務擇其要. 窮村僻巷無醫藥, 而夭折者多. 我國鄕藥多産, 而人不能知爾. 宜分類並書鄕名, 使民易知. 浚退與儒醫鄭碏, 太醫楊禮壽, 金應鐸, 李命源, 鄭禮男等, 設局撰集, 略成肯綮. 値丁酉之亂, 諸醫星散, 事遂寢. 厥後, 先王又敎許浚, 獨爲撰成, 仍出內藏方書五百卷以資考據. 撰未半而龍馭賓天. 至聖上卽位之三年庚戌, 浚始卒業而投進, 目之曰東醫寶鑑, 書凡二十五卷.
ZZ	上覽而嘉之, 下敎曰, 陽平君許浚, 曾在先祖, 特承撰集醫方之命, 積年覃思, 至於竄謫流離之中, 不廢其功, 今乃編帙以進. 仍念先王命撰之書, 告成於寡昧嗣服之後, 予不勝悲感. 其賜浚太僕馬一匹, 以酬其勞, 速令內醫院設廳鋟梓, 廣布中外. 且命提調臣廷龜撰序文 弁之卷首.
ZZ	臣竊念太和一散, 六氣不調, 癃殘扎瘥, 迭爲民災, 則爲之醫藥, 以濟其夭死, 是實帝王仁政之先務. 然術非書則不載, 書非擇則不精, 採不博則理不明, 傳不廣則惠不布. 是書也, 該括古今, 折衷群言, 採本窮源, 挈綱提要, 詳而不至於蔓, 約而無所不包.
ZZ	始自內景外形, 分爲雜病諸方, 以至脈訣ㆍ症論ㆍ藥性ㆍ治法ㆍ攝養要義ㆍ鍼石諸規, 靡不畢具井井不紊, 卽病者, 雖千百其候, 而補瀉緩急, 泛應曲當. 盖不必遠稽古籍, 近搜旁門, 惟當按類尋方, 層見疊出, 對證投劑, 如符左契, 信醫家之寶鑑, 濟世之良法也.
ZZ	是皆先王指授之妙筭, 而我聖上繼述之盛意, 則其仁民愛物之德, 利用厚生之道, 前後一揆而中和位育之治, 亶在於是. 語曰, 仁人之用心, 其利博哉. 豈不信然矣乎.
ZZ	萬曆三十九年辛亥孟夏, 崇祿大夫, 行吏曹判書, 兼弘文館大提學, 藝文館大提學, 知經筳春秋館成均館事, 世子左賓客臣李延龜奉敎謹序.
ZZ	萬曆四十一年十一月日 內醫院奉敎刊行監校官 通訓大夫 行內醫院直長臣李希憲通訓大夫 行內醫院副奉事臣尹知微
OO	東醫寶鑑 總目
ZZ	內景篇一
Z2	身形   精   氣   神
ZZ	內景篇二
Z2	血   夢   聲音   言語   津液   痰飮
ZZ	內景篇三
Z2	五臟六腑   肝臟   心臟   脾臟   肺臟   
Z2	腎臟   膽腑   胃腑   小腸腑   大腸腑   
Z2	膀胱腑   三焦腑   胞   蟲
ZZ	內景篇四
Z2	小便   大便
ZZ	外形篇一
Z2	頭   面   眼
ZZ	外形篇二
Z2	耳   鼻   口舌   牙齒   咽喉   頸項   背
ZZ	外形篇三
Z2	胸   乳   腹   臍   腰   脇   皮   肉   脈   筋   骨
ZZ	外形篇四
Z2	手   足   毛髮   前陰   後陰
ZZ	雜病篇一
Z2	天地運氣   審病   辨證   診脈   用藥   吐   汗   下
ZZ	雜病篇二
Z2	風   寒上
ZZ	雜病篇三
Z2	寒下   暑   濕   燥   火
ZZ	雜病篇四
Z2	內傷   虛勞
ZZ	雜病篇五
Z2	霍亂   嘔吐   咳嗽
ZZ	雜病篇六
Z2	積聚   浮腫   脹滿   消渴   黃疸
ZZ	雜病篇七
Z2	痎瘧   溫疫   邪祟   癰疽上
ZZ	雜病篇八
Z2	癰疽下   諸瘡
ZZ	雜病篇九
Z2	諸傷   解毒   救急   怪疾   雜方
ZZ	雜病篇十
Z2	婦人
ZZ	雜病篇十一
Z2	小兒
ZZ	湯液篇一
Z2	湯液序例   水部   土部   穀部   人部   禽部   獸部
ZZ	湯液篇二
Z2	魚部   蟲部   果部   菜部   草部上
ZZ	湯液篇三
Z2	草部下   木部   玉部   石部   金部
ZZ	鍼灸篇
Z2	鍼灸
OO	集例
ZZ	臣謹按人身內有五藏六府, 外有筋骨肌肉血脈皮膚, 以成其形, 而精氣神, 又爲藏府百體之主. 故道家之三要, 釋氏之四大, 皆謂此也. 黃庭經有內景之文, 醫書亦有內外境象之圖, 道家以淸靜修養爲本, 醫門以藥餌鍼灸爲治, 是道得其精, 醫得其粗也. 今此書, 先以內景精氣神藏府爲內篇, 次取外境頭面手足筋脈骨肉爲外篇, 又採五運六氣, 四象三法, 內傷外感, 諸病之證, 列爲雜篇, 末著湯液鍼灸, 以盡其變, 使病人開卷目擊, 則虛實輕重吉凶死生之兆, 明若水鏡, 庶無妄治夭折之患矣.
ZZ	古人藥方所入之材, 兩數太多, 卒難備用, 局方一劑之數, 尤多, 貧寒之家, 何以辦此. 得效方, 醫學正傳, 皆以五錢爲率, 甚爲鹵莽. 盖一方, 只四五種, 則五錢可矣, 而至於二三十種之藥, 則一材僅入一二分, 性味微小, 焉能責效. 惟近來古今醫鑑, 萬病回春之藥, 一貼七八錢或至一兩, 藥味全而多寡適中, 合於今人之氣稟. 故今者, 悉從此法, 皆折作一貼, 庶使劑用之便易云.
ZZ	古人云, 欲學醫先讀本草, 以知藥性. 但本草浩繁, 諸家議論不一, 而今人不識之材居其半. 當撮取方今行用者, 只載神農本經, 及日華子註, 東垣丹溪要語. 且書唐藥鄕藥, 鄕藥則書鄕名與産地及採取時月, 陰陽乾正之法, 可易備用而無遠求難得之弊矣.
ZZ	王節齋有言曰, 東垣, 北醫也, 羅謙甫傳其法, 以聞於江淅, 丹溪, 南醫也. 劉從厚世其學, 以鳴於陝西云則, 醫有南北之名尙矣. 我國僻在東方, 醫藥之道不絶如線, 則我國之醫亦可謂之東醫也. 鑑者, 明照萬物, 莫逃其形. 是以元時羅謙甫有衛生寶鑑, 本朝龔信有古今醫鑑, 皆以鑑爲名, 意存乎此也. 今是書披卷一覽, 吉凶輕重, 皎如明鏡. 故遂以東醫寶鑑名之者, 慕古人之遺意云.
OO	歷代醫方
ZZ	天元玉冊 伏羲氏時作.
ZZ	本草 神農氏所作.
ZZ	靈樞經 素問 以上軒轅黃帝與臣岐伯等, 問答而作.
ZZ	採藥對 採藥別錄 以上桐君所著, 黃帝臣也.
ZZ	至敎論 藥性炮灸 以上雷敎所著, 黃帝臣也.
ZZ	湯液本草 殷時伊尹所作也.
ZZ	難經 戰國時扁鵲所著, 姓秦, 名越人, 號扁鵲.
ZZ	傷寒論 金匱玉函經 以上後漢張機所著, 字仲景, 官至長沙太守.
ZZ	內照圖 後漢華佗所著, 字元化.
ZZ	甲乙經 針經 以上西晉皇甫謐所著, 字士安, 號玄晏先生.
ZZ	范汪方 東晉范汪所著.
ZZ	脉經 脉訣 以上西晉王叔和所著.
ZZ	金匱藥方 肘後方 以上晉葛洪所著, 字稚川, 號抱朴子.
ZZ	藥對 後周徐之才所著.
ZZ	集驗方 後周姚僧垣所著.
ZZ	外臺秘要 隋王燾所著.
ZZ	病源 隋巢元方所著.
ZZ	千金方 唐孫思邈所著, 號地仙.
ZZ	食療本草 唐孟詵所著.
ZZ	本草拾遺 唐陳藏器所著.
ZZ	素問註 玄珠密語 以上唐王氷所著.
ZZ	明堂圖 唐甄權所著.
ZZ	本草音義 古今錄驗方 以上唐甄立言所著.
ZZ	本事方 宋許叔微所著.
ZZ	備用本草經史證類 宋唐愼微所著.
ZZ	本草補遺 宋龐安常所著.
ZZ	活人書 宋朱肱所著, 號無求子.
ZZ	神應鍼經 宋許希所著.
ZZ	活幼新書 宋陳文中所著.
ZZ	脉訣 宋劉元賓所著, 號通眞子.
ZZ	醫說 宋長擴所著, 字子充.
ZZ	傷寒指迷論 小兒方 以上宋錢乙所著, 字仲陽.
ZZ	直指方 宋楊士瀛所著, 字登父.
ZZ	日華子本草 宋人所著, 不書姓名.
ZZ	三因方 宋陳無擇所著.
ZZ	聖惠方 聖濟總錄 以上宋太宗令諸太醫撰集.
ZZ	宣明論 原病式 素問玄機 以上金劉完素所著, 字守眞, 號通元處士, 又稱高尙先生.
ZZ	明理論 金成無己所著.
ZZ	儒門事親書 金張從政所著, 字子和.
ZZ	東垣十書 元李杲所著, 字明之, 自號東垣老人.
ZZ	醫壘元戎 醫家大法 湯液本草 以上元王好古所著, 號海藏.
ZZ	丹溪心法 元朱震亨所著, 字彦修, 號丹溪先生.
ZZ	玉機微義 元劉純所著, 字宗厚.
ZZ	衛生寶鑑 元羅謙甫所著, 字益之.
ZZ	得效方 元危亦林所著, 號達齋.
ZZ	百病鉤玄 本朝王履所著, 字安道.
ZZ	續醫說 本朝倪維德所著, 字仲賢.
ZZ	傷寒瑣言 本朝陶華所著, 字尙文, 號節庵.
ZZ	經驗良方 本朝鄒福所著.
ZZ	婦人良方 本朝熊宗立所著, 號道軒.
ZZ	醫學正傳 醫學權輿 醫學集成 以上本朝虞摶所著, 字天民.
ZZ	丹溪心法附餘 本朝方廣所著, 字約之, 號古庵.
ZZ	養生主論 元王珪所著, 字均章.
ZZ	永類鈐方 元李仲南所著, 字棲季.
ZZ	證治要訣 元戴元禮所著, 號復庵.
ZZ	醫通 本朝韓𢘅所著, 號飛霞道人.
ZZ	醫林集要 本朝王璽所撰.
ZZ	醫學綱目 本朝人所撰.
ZZ	醫學入門 本朝李梴所撰.
ZZ	明醫雜著 丹溪附餘 本草集要 以上本朝王綸所著, 字汝言.
ZZ	古今醫鑑 萬病回春 以上本朝龔信所著.
ZZ	外科發揮 本朝薛己所著.
ZZ	醫方集略 本朝人所著.
ZZ	醫方類聚 鄕藥集成方 以上本國祖宗朝命, 文官醫官撰集.
ZZ	醫林撮要 本國內醫鄭敬先所撰, 楊禮壽校正.
OO	身形藏府圖
PP	泥丸宮, 髓海腦, 玉枕關, 轆轤關, 尾閭關, 喉, 咽, 肺, 心, 膈, 膜, 脾, 胃, 肝, 腎, 膽, 小腸, 大腸, 臍, 膀胱, 穀道, 水道
ZZ	孫眞人曰, 天地之內, 以人爲貴, 頭圓象天, 足方象地, 天有四時, 人有四肢, 天有五行, 人有五藏, 天有六極, 人有六府, 天有八風, 人有八節, 天有九星, 人有九竅, 天有十二時, 人有十二經脈, 天有二十四氣, 人有二十四兪, 天有三百六十五度, 人有三百六十五骨節, 天有日月, 人有眼目, 天有晝夜, 人有寤寐, 天有雷電, 人有喜怒, 天有雨露, 人有涕泣, 天有陰陽, 人有寒熱, 地有泉水, 人有血脈, 地有草木, 人有毛髮, 地有金石, 人有牙齒, 皆稟四大五常, 假合成形.
ZZ	朱丹溪曰, 凡人之形, 長不及短, 大不及小, 肥不及瘦, 人之色, 白不及黑, 嫩不及蒼, 薄不及厚, 而兄肥人濕多, 瘦人火多, 白者肺氣虛, 黑者腎氣足, 形色旣殊, 藏府亦異, 外證雖同, 治法逈別.


BB	身形


CC	形氣之始
ZZ	乾鑿度云, 天形出乎乾, 有太易太初太始太素. 夫太易者未見氣也. 太初者氣之始也. 太始者形之始也. 太素者質之始也. 形氣已具而痾, 痾者瘵, 瘵者病, 病由是萌生焉. 人生從乎太易, 病從乎太素.
ZZ	參同契註曰, 形氣未具曰鴻濛, 具而未離曰混淪. 易曰, 易有太極, 是生兩儀. 易猶鴻濛也. 太極猶混淪也. 乾坤者太極之變也. 合之爲太極, 分之爲乾坤. 故合乾坤而言之謂之混淪, 分乾坤而言之謂之天地. 列子曰, 太初氣之始也. 太始形之始也. 亦類此.


CC	胎孕之始
ZZ	聖惠方曰, 天地之精氣化萬物之形, 父之精氣爲魂, 母之精氣爲魄. 一月懷其胎如酪. 二月成其果而果李相似. 三月有形像. 四月男女分. 五月筋骨成. 六月鬢髮生. 七月遊其魂而能動右手. 八月遊其魄而能動左手. 九月三轉身, 十月滿足, 母子分解. 其中有延月而生者富貴而壽, 有月不足者貧賤而夭.
ZZ	上陽子曰, 人初受氣也, 九日而陰陽大定, 四十九日而始胎. 然後七日而一變. 故滿三百有六日者, 滿二百九十六日者, 皆上器也. 有二百八十六日者, 二百六十六日者, 中器也. 有二百五十六日者, 二百四十六日者, 下器也. 盖天干甲必合己而方生, 地支丑必合子而方育, 自非天地合德, 則人必不生也. 故云, 九月神布氣滿而胎完, 亦云, 十月懷胎也. 此天地之德合於氣而後生也.


CC	四大成形
ZZ	釋氏論曰, 地水火風和合成人. 筋骨肌肉皆屬乎地, 精血津液皆屬乎水, 呼吸溫煖皆屬乎火, 靈明活動皆屬乎風. 是以風止則氣絶, 火去則身冷, 水竭則無血, 土散則身裂.
ZZ	上陽子曰, 髮齒骨甲假之于地, 涕精血液假之于水, 溫煖燥熱假之于火, 靈明活動假之于風. 四大假合而生也. 地之盛也骨如金, 水之盛也精如玉, 火之盛也氣如雲, 風之盛也智如神.


CC	人氣盛衰
ZZ	靈樞經曰, 黃帝問氣之盛衰. 岐伯對曰, 人生十歲, 五藏始定, 血氣始通, 眞氣在下, 故好走. 二十歲, 血氣始盛, 肌肉方長, 故好趨. 三十歲, 五藏大定, 肌肉堅固, 血脈盛滿, 故好步. 四十歲, 五藏六府十二經脈, 皆太盛以平定, 腠理始疏, 榮華頹落, 髮鬢斑白, 氣血平盛而不搖, 故好坐. 五十歲, 肝氣始衰, 肝葉始薄, 膽汁始減, 故目視不明. 六十歲, 心氣始衰, 善憂悲, 血氣解墮, 故好臥. 七十歲, 脾氣虛, 故皮膚枯. 八十歲, 肺氣衰, 魄離, 故言善誤. 九十歲, 腎氣焦, 四藏經脈空虛. 百歲, 五藏皆虛, 神氣乃去, 形骸獨居而終矣.
ZZ	素問曰, 人年四十, 陰氣自半也. 起居衰矣. 年五十, 體重, 耳目不聰明矣. 年六十, 陰痿, 氣太衰, 九竅不利, 下虛上實, 涕泣俱出矣.


CC	年老無子
ZZ	素問曰, 黃帝曰, 人年老而無子者, 材力盡耶, 將天數然也. 岐伯對曰, 女子七歲, 腎氣盛, 齒更髮長. 二七而天癸至, 任脈通, 大衝脈盛, 月事以時下, 故有子. 三七, 腎氣平均, 故眞牙生而長極. 四七, 筋骨堅, 髮長極, 身體盛壯. 五七, 陽明脈衰, 面始焦, 髮始墮. 六七, 三陽脈衰於上, 面皆焦, 髮始白. 七七, 任脈虛, 大衝脈衰少, 天癸竭, 地道不通, 故形壞而無子也. 丈夫八歲, 腎氣實, 髮長齒更. 二八, 腎氣盛, 天癸至, 精氣溢瀉, 陰陽和, 故能有子. 三八, 腎氣平均, 筋骨勁强, 故眞牙生而長極. 四八, 筋骨隆盛, 肌肉滿壯. 五八, 腎氣衰, 髮墮齒枯. 六八, 陽氣衰竭於上, 面焦, 髮鬢斑白. 七八, 肝氣衰, 筋不能動, 天癸竭, 精少, 腎藏衰, 形體皆極. 八八則齒髮去. 腎者主水, 受五藏六府之精而藏之. 故五藏盛乃能瀉. 今五藏皆衰, 筋骨解墮, 天癸盡矣. 故髮鬢白, 身體重, 行步不正而無子耳.


CC	壽夭之異
ZZ	素問曰, 黃帝曰, 余聞上古之人, 春秋皆度百歲, 而動作不衰. 今時之人, 年半百而動作皆衰者, 時世異耶, 人將失之耶. 岐伯對曰, 上古之人, 其知道者, 法於陰陽, 和於術數, 飮食有節, 起居有常, 不妄作勞. 故能形與神俱, 而盡終其天年, 度百歲乃去. 今時之人則不然. 以酒爲漿, 以妄爲常, 醉以入房, 以慾竭其精, 以耗散其眞, 不知持滿, 不時御神, 務快其心, 逆於生樂, 起居無節, 故半百而衰也.
ZZ	虞摶曰, 人之壽夭, 各有天命存焉. 夫所謂天命者, 天地父母之元氣也. 父爲天, 母爲地, 父精母血, 盛衰不同. 故人之壽夭亦異. 其有生之初, 受氣之兩盛者, 當得上中之壽, 受氣之偏盛者, 當得中下之壽, 受氣之兩衰者, 能保養, 僅得下壽, 不然, 多夭折. 雖然, 或風寒暑濕之感於外, 飢飽勞役之傷乎內, 豈能一一盡乎所稟之元氣也. 故上古聖人, 嘗百草, 製醫藥, 乃欲扶植乎生民, 各得盡其天年也. 傳曰, 修身以竢命而已. 必須盡人事以副天意, 則凶者化吉, 亡者得存, 未嘗令人委之於天命也. 是故醫者, 可以通神明而權造化, 能使夭者壽, 而壽者仙, 醫道其可廢乎.


CC	形氣定壽夭
ZZ	靈樞經曰, 形與氣相任則壽, 不相任則夭. 皮與肉相果則壽, 不相果則夭. 血氣經絡勝形則壽, 不勝形則夭. 形充而皮膚緩者則壽, 形充而皮膚急者則夭. 形充而脈堅大者順也. 形充而脈小以弱者氣衰, 氣衰則危矣. 形充而顴不起者骨小, 骨小而夭矣. 形充而大肉䐃堅而有分者肉堅, 肉堅則壽矣. 形充而大肉無分理不堅者肉脆, 肉脆則夭矣.
ZZ	類纂曰, 穀氣勝元氣, 其人肥而不壽. 元氣勝穀氣, 其人瘦而壽.
ZZ	虞摶曰, 性急脈亦急, 性緩脈亦緩, 大抵脈緩而遲者多壽, 脈急而數者多夭. 內經曰, 根于中者, 命曰神機, 神去則機息. 盖氣血者, 人身之神也. 脈急數者, 氣血易虧而神機易息, 故多夭. 脈遲緩者, 氣血和平而神機難損, 故多壽. 先哲論江海之潮, 則天地之呼吸, 晝夜只二升二降而已. 人之呼吸, 晝夜一萬三千五百息. 故天地之壽攸久而無窮, 人之壽延者數亦不滿百也.


CC	人身猶一國
ZZ	抱朴子曰, 一人之身, 一國之象也. 胸腹之位, 猶宮室也. 四肢之別, 猶郊境也. 骨節之分, 猶百官也. 神猶君也. 血猶臣也, 氣猶民也. 知治身則能治國矣. 夫愛其民, 所以安其國. 惜其氣, 所以全其身. 民散則國亡, 氣竭則身死. 死者不可生也. 亡者不可全也. 是以至人消未起之患, 治未病之疾, 醫之於無事之前, 不追於旣逝之後. 夫人難養而易危, 氣難淸而易濁. 故能審威德, 所以保社稷. 割嗜慾, 所以固血氣. 然後眞一存焉. 三一守焉. 百病却焉. 年壽延焉.
ZZ	素問曰, 心者, 君主之官, 神明出焉. 肺者, 相傅之官, 治節出焉. 肝者, 將軍之官, 謀慮出焉. 膽者, 中正之官, 決斷出焉. 膻中者, 臣使之官, 喜樂出焉. 脾胃者, 倉廩之官, 五味出焉. 大腸者, 傳導之官, 變化出焉. 小腸者, 受盛之官, 化物出焉. 腎者, 作强之官, 伎巧出焉. 三焦者, 決瀆之官, 水道出焉. 膀胱者, 州都之官, 津液藏焉, 氣化則能出矣. 凡此十二官者, 不得相失也. 故主明則下安, 以此養生則壽, 沒世不殆, 以爲天下則大昌. 主不明則十二官危, 使道閉塞而不通, 形乃大傷, 以此養生則殃, 以爲天下者其宗大危, 戒之戒之.


CC	丹田有三
ZZ	仙經曰, 腦爲髓海, 上丹田, 心爲絳宮, 中丹田, 臍下三寸, 爲下丹田. 下丹田, 藏精之府也. 中丹田, 藏神之府也. 上丹田, 藏氣之府也.
ZZ	悟眞篇註曰, 人之一身, 禀天地之秀氣而有生, 託陰陽陶鑄而成形. 故一身之中, 以精氣神爲主, 神生於氣, 氣生於精. 故修眞之士, 若執己身而修之, 無過煉治精氣神三物已.
ZZ	邵康節曰, 神統於心, 氣統於腎, 形統於首. 形氣交而神主乎其中, 三才之道也.


CC	背有三關
ZZ	仙經曰, 背後有三關, 腦後曰玉枕關, 夾脊曰轆轤關, 水火之際曰尾閭關. 皆精氣升降往來之道路也. 若得斗柄之機斡運, 則上下循環如天河之流轉也.
ZZ	翠虛篇曰, 採之煉之未片餉, 一氣眇眇通三關, 三關來往氣無窮, 一道白脈朝泥丸, 泥丸之上紫金鼎, 鼎中一塊紫金團, 化爲玉漿流入口, 香甛淸爽遍舌端.
ZZ	參同契註曰, 人身氣血, 往來循環于上下, 晝夜不停, 猶江河之水, 東流至于海而不竭, 殊不知名山大川孔穴皆相通也. 水由地中行, 盖循環相往來也. 日月之行亦然.


CC	保養精氣神
ZZ	臞仙曰, 精者身之本, 氣者神之主, 形者神之宅也. 故神太用則歇, 精太用則竭, 氣太勞則絶. 是以人之生者神也. 形之托者氣也. 若氣衰則形耗, 而欲長生者未之聞也. 夫有者因無而生焉. 形者須神而立焉. 有者無之舘, 形者神之宅也. 倘不全宅以安生, 修身以養神, 則不免於氣散歸空, 遊魂爲變. 方之於燭, 燭盡則火不居. 譬之於堤, 堤壞則水不存矣. 夫魂者陽也. 魄者陰也. 神能服氣, 形能食味. 氣淸則神爽, 形勞則氣濁. 服氣者, 千百不死, 故身飛於天. 食穀者, 千百皆死, 故形歸於地. 人之死也, 魂飛於天, 魄落於泉, 水火分散, 各歸本源, 生則同體, 死則相損, 飛沈各異, 稟之自然. 譬如一根之木, 以火焚之, 烟則上升, 灰則下沈, 亦自然之理也. 夫神明者生化之本, 精氣者萬物之體, 全其形則生, 養其精氣則性命長存矣.


CC	古有眞人至人聖人賢人
ZZ	黃帝曰, 余聞上古有眞人者, 提挈天地, 把握陰陽, 呼吸精氣, 獨立守神, 肌肉若一. 故能壽弊天地, 無有終時, 此其道生. 中古之時, 有至人者, 淳德全道, 和於陰陽, 調於四時, 去世離俗, 積精全神, 游行天地之間, 視聽八遠之外, 此盖益其壽命而强者也. 亦歸於眞人. 其次有聖人者, 處天地之和, 從八風之理, 適嗜慾於世俗之間, 無恚嗔之心, 行不欲離於世, 擧不欲觀於俗, 外不勞形於事, 內無思想之患, 以恬愉爲務, 以自得爲功, 形體不弊, 精神不散, 亦可以百數. 其次有賢人者, 法則天地, 象似日月, 辨列星辰, 逆從陰陽, 分別四時, 將從上古合同於道, 亦可使益壽而有極時. 《內經》


CC	論上古天眞
ZZ	夫上古聖人之敎下也, 皆謂之虛邪賊風, 避之有時, 恬憺虛無, 眞氣從之, 精神內守, 病安從來. 是以志閑而少慾, 心安而不懼, 形勞而不倦, 氣從以順, 各從其欲, 皆得所願. 故美其食, 任其服, 樂其俗, 高下不相慕, 其民故曰朴. 是以嗜慾不能勞其目, 淫邪不能惑其心, 愚智賢不肖不懼於物, 故合於道. 所以能年皆度百歲而動作不衰者, 以其德全不危也. 《內經》


CC	四氣調神
ZZ	春三月, 此謂發陳. 天地俱生, 萬物以榮, 夜臥早起, 廣步於庭, 被髮緩形, 以使志生, 生而勿殺, 予而勿奪, 賞而勿罰. 此春氣之應, 養生之道也. 逆之則傷肝, 夏爲寒變, 奉長者少. 夏三月, 此謂蕃秀. 天地氣交, 萬物華實, 夜臥早起, 無厭於日, 使志無怒, 使華英成秀, 使氣得泄, 若所愛在外. 此夏氣之應, 養長之道也. 逆之則傷心, 秋爲痎瘧, 奉收者少, 冬至重病. 秋三月, 此謂容平. 天氣以急, 地氣以明, 早臥早起, 與雞俱興, 使志安寧, 以緩秋刑, 收斂神氣, 使秋氣平, 無外其志, 使肺氣淸. 此秋氣之應, 養收之道也. 逆之則傷肺, 冬爲飱泄, 奉藏者少. 冬三月, 此謂閉藏. 水氷地坼, 無擾乎陽, 早臥晩起, 必待日光, 使志若伏若匿, 若有私意, 若已有得, 去寒就溫, 無泄皮膚, 使氣亟奪. 此冬氣之應, 養藏之道也. 逆之則傷腎, 春爲痿厥, 奉生者少. 夫四時陰陽者, 萬物之根本也. 所以聖人春夏養陽, 秋冬養陰, 以從其根. 故與萬物沈浮於生長之門, 逆其根則伐其本, 壞其眞矣. 故陰陽四時者, 萬物之終始也. 死生之本也. 逆之則災害生, 從之則苛疾不起, 是謂得道. 《內經》


CC	以道療病
ZZ	臞仙曰, 古之神聖之醫, 能療人之心, 預使不致於有疾. 今之醫者, 惟知療人之疾而不知療人之心. 是猶捨本逐末, 不窮其源而攻其流, 欲求疾愈, 不亦愚乎. 雖一時僥倖而安之, 此則世俗之庸醫, 不足取也. 太白眞人曰, 欲治其疾, 先治其心, 必正其心, 乃資於道, 使病者盡去心中疑慮思想, 一切妄念, 一切不平, 一切人我, 悔悟平生所爲過惡. 便當放下身心, 以我之天而合所事之天, 久之, 遂凝於神, 則自然心君泰寧, 性地和平, 知世間萬事皆是空虛, 終日營爲皆是妄想, 知我身皆是虛幻, 禍福皆是無有, 生死皆是一夢. 慨然領悟, 頓然解釋, 則心地自然淸淨, 疾病自然安痊. 能如是, 則藥未到口, 病已忘矣. 此眞人, 以道治心療病之大法也.
ZZ	又曰, 至人治於未病之先, 醫家治於已病之後. 治於未病之先者, 曰治心, 曰修養. 治於已病之後者, 曰藥餌, 曰砭焫. 雖治之法有二, 而病之源則一, 未必不由因心而生也.


CC	虛心合道
ZZ	白玉蟾曰, 人無心則與道合, 有心則與道違. 惟此無之一字, 包諸有而無餘, 生萬物而不竭. 天地雖大, 能役有形, 不能役無形. 陰陽雖妙, 能役有氣, 不能役無氣. 五行至精, 能役有數, 不能役無數. 百念紛起, 能役有識, 不能役無識. 今夫修此理者, 不若先鍊形, 鍊形之妙, 在乎凝神. 神凝則氣聚, 氣聚則丹成, 丹成則形固, 形固則神全. 故宋齊丘曰, 忘形以養氣, 忘氣以養神, 忘神以養虛. 只此忘之一字, 則是無物也. 本來無一物, 何處有塵埃, 其斯之謂乎.


CC	學道無早晩
ZZ	延壽書曰, 人者物之靈也. 壽本四萬三千二百餘日卽一百二十歲. 洪範. 一曰壽百二十歲. 元陽眞氣, 本重三百八十四銖一斤也, 內應乎乾, 乾者, 純陽之卦也. 人晝夜動作施泄, 散失元氣, 不滿天壽, 至六陽俱盡, 卽是全陰之人易死也. 年到八八, 卦數已極, 汞少鉛虛, 欲眞元之復, 不亦晩乎. 吁, 剝不窮則復不返, 陰不極則陽不生. 若遇明師指訣, 信心苦求, 則雖一百二十歲, 猶可還乾. 譬如樹老用嫩枝再接, 方始得活. 人老用眞氣還補, 卽返老還童. 昔馬自然, 到六十四歲, 怕老怕死, 汲汲求道, 遇劉海蟾, 傳以長生之訣, 遂得壽於無窮. 彼何人哉, 晞之則是特在一覺頃耳.
ZZ	悟眞篇註曰, 呂純陽六十四歲, 遇正陽眞人, 葛仙翁六十四歲, 遇鄭眞人, 馬自然六十四歲, 遇劉海蟾, 皆方修金丹之道而成仙, 三仙皆於晩年修道而成. 盖是壯年慕道, 持戒積符, 至六十四, 方得金丹眞傳, 故成道之速. 若夫世人嗜慾喪精, 思慮損神, 疲勞耗氣, 眞陽旣失, 雖聞大道於六十四歲之前, 亦難成功. 倘能絶慾於早年, 求道於壯歲, 及色身未壞, 精氣未耗, 遇師得旨, 下手速修, 庶幾可冀三仙之得道也.


CC	人心合天機
ZZ	還丹論曰, 道以心爲用, 能知運用者, 以道觀心, 心卽道也. 以心貫道, 道卽心也. 是心也, 非人心之心, 乃天心之心也. 天之居於北極, 爲造化之樞機者, 此心也. 故斗杓一運, 則四時應節, 五行順序, 寒暑中度, 陰陽得宜矣.
ZZ	槖籥歌曰, 天上日頭地下轉, 海底嬋娟天上飛, 乾坤日月本不運, 皆因斗柄轉其機, 人心若與天心合, 顚倒陰陽只片時.
ZZ	仙經註曰, 璇璣斗也. 天以斗爲機, 人以心爲機, 心運於身中, 猶斗運於天中也.
ZZ	又曰, 天機, 謂半夜子陽初動之時也. 天機將至, 人能動吾之機以應之, 則天人合發, 內外相符, 結而爲丹矣.
ZZ	上陽子曰, 人有眞一之氣, 降于丹田中, 則一陽又復矣. 人欲知始陽初迴之候, 當以煖氣爲之信也.


CC	搬運服食
ZZ	養性書曰, 凡人修養攝生之道, 各有其法. 大槪勿要損精耗氣傷神. 此三者, 道家謂之全精全氣全神是也. 每於雞鳴時, 便可起坐, 擁衾調息, 叩齒聚神, 良久, 神氣旣定, 方行火候搬運數十遍, 便覺渾身和暢, 血脈自然流通. 當此之時, 華池水生, 神氣滿谷, 便當大漱嚥下, 納入丹田, 以補元陽. 如搬運了, 就喫平昔補養的藥餌, 以兩手摩擦令熱, 乃行導引之法. 行畢, 方可櫛漱盥洗, 乃焚香黙誦洞章一遍, 逍遙步庭, 約行百步. 待日高三五丈, 方可食粥. 食畢, 以手捫腹, 行二三百步, 此養生大略, 不可不知.
ZZ	胎息論曰, 凡服食, 須半夜子後, 瞑目盤坐, 面東, 呵出腹內舊氣三兩口, 然後停息, 便於鼻內微納淸氣數口. 舌下有二穴, 下通腎竅, 用舌柱上顎, 存息少時, 津液自出, 灌漱滿口, 徐徐嚥下, 自然灌注五藏, 此爲氣歸丹田矣. 如子後丑前, 不及, 寅前爲之亦可, 臥中爲之亦可.
ZZ	又曰, 人能常食玉泉, 令人長年, 面有光色. 玉泉者, 口中唾也. 雞鳴時, 早晨時, 日出時, 禺中時, 日中時, 晡時, 日沒時, 黃昏時, 夜半時, 一日凡九次漱口嚥之.
ZZ	臞仙曰, 漢蒯京, 年百二十歲, 氣力甚壯, 言朝朝服食玉泉, 叩齒二七, 名曰鍊精. 又杜景升, 王眞常, 漱玉泉嚥之, 謂之胎息.


CC	按摩導引
ZZ	養生書曰, 夜臥覺, 常叩齒九通, 嚥唾九過, 以手按鼻之左右上下數十過.
ZZ	又曰, 每朝早起啄齒, 幷漱津唾滿口嚥之, 縮鼻閉氣, 以右手從頭上引左耳二七, 復以左手從頭上引右耳二七, 令耳聰延年.
ZZ	又曰, 熱摩手心, 熨兩眼每二七遍, 使人眼目自然無障瞖, 明目去風. 頻拭額上, 謂之修天庭, 連髮際二七遍, 面上自然光澤. 又以中指於鼻梁兩邊揩二三十遍, 令表裏俱熱, 所謂灌漑中岳, 以潤於肺. 以手摩耳輪不拘遍數, 所謂修其城郭, 以補腎氣, 以防聾聵.
ZZ	臞仙有歌曰, 閉目冥心坐盤趺而坐, 握固靜思神握固者, 以大指在內四指在外而作拳也, 叩齒三十六以集心神, 兩手抱崑崙崑崙頭也. 叉兩手向項後數九息, 勿令耳聞, 左右鳴天鼓, 二十四度聞以兩手心掩兩耳, 先以第二指壓中指, 彈腦後, 微擺撼天柱搖頭左右顧, 肩膊隨動二十四度, 赤龍攪水渾赤龍舌也. 以舌攪口中, 待津液生而嚥之, 漱津三十六, 神水滿口勻神水, 口中津也, 一口分三嚥所漱津液, 分作三口, 作汨汨聲而嚥之, 龍行虎自奔液爲龍, 氣爲虎, 閉氣搓手熱鼻引淸氣, 閉之少頃, 搓手令極熱, 鼻中徐徐放氣出, 背摩後精門精門者, 腰後外腎也. 合手心摩畢, 收手握固, 盡此一口氣再閉氣也, 想火燒臍輪想心火下燒丹田, 覺熱極, 卽用後法, 左右轆轤轉俯首擺撼兩肩三十六, 想火自丹田透雙關入腦戶, 鼻引淸氣閉少頃, 兩脚放舒伸放直兩脚, 叉手雙虛托叉手相交向上, 三次或九次, 低頭攀足頻以兩手向前鉤雙脚心十三次, 乃收足端坐, 以候逆水上候口中津液生, 如未生, 急攪取水, 如前法, 再漱再呑津, 如此三度畢, 神水九次呑一口三嚥三次爲九, 嚥下汨汨響, 百脈自調勻, 河車搬運訖擺肩幷身二十四, 及再轉轆轤二十四次, 發火遍燒身想丹田火自下而上遍燒, 此時口鼻皆閉氣少頃, 邪魔不敢近, 夢寐不能昏, 寒暑不能入, 灾病不能迍, 子後午前作, 造化合乾坤, 循環次第轉, 八卦是良因.


CC	攝養要訣
ZZ	太乙眞人七禁文曰, 一者, 少言語養內氣. 二者, 戒色慾養精氣. 三者, 薄滋味養血氣. 四者, 嚥精液養藏氣. 五者, 莫嗔怒養肝氣. 六者, 美飮食養胃氣. 七者, 少思慮養心氣. 人由氣生, 氣由神旺, 養氣全神, 可得眞道. 凡在萬形之中所保者, 莫先於元氣.
ZZ	黃庭經曰, 子欲不死修崑崙, 謂髮宜多櫛, 手宜在面, 齒宜數叩, 津宜常嚥, 氣宜精鍊. 此五者, 所謂修崑崙, 崑崙謂頭也.
ZZ	葛仙翁淸靜經曰, 人能遣其慾而心自靜, 澄其心而神自淸, 自然六欲不生, 三毒消滅. 夫人心虛則澄, 坐定則靜, 寡言希聽, 存神保命. 盖多言則損氣, 多喜則放情, 多怒則觸意, 多悲哀思慮則傷神, 多貪慾勞困則傷精. 凡此皆修行之人, 不宜有也.
ZZ	又曰, 養性之士, 唾不至遠, 行不疾步, 耳不極聽, 目不極視, 不欲極飢而食, 食不可過飽, 不欲極渴而飮, 飮不欲過多.
ZZ	嵇康曰, 養性有五難, 名利不去爲一難, 喜怒不除爲二難, 聲色不去爲三難, 滋味不絶爲四難, 神虛精散爲五難. 五者無於胸中, 則信順日躋, 道德日全, 不祈善而有福, 不求壽而自延, 此養生之大旨也.
ZZ	類纂曰, 養目力者常瞑, 養耳力者常飽, 養臂肘者常屈伸, 養股脛者常步履.
ZZ	孫眞人曰, 雖常服餌, 而不知養性之術, 亦難以長生也. 養性之道, 常欲少勞, 但莫大疲及强所不能堪耳. 夫流水不腐, 戶樞不蠹, 以其運動故也. 養性之道, 莫久行, 久立, 久坐, 久臥, 久視, 久聽, 皆令損壽也.
ZZ	又曰, 凡言傷者, 亦不卽覺也. 謂久則損壽耳.
ZZ	洞神眞經曰, 養生以不損爲延年之術, 不損以有補爲衛生之經. 居安慮危, 防未萌也. 雖少年致損, 氣弱體枯, 及晩景得悟, 防患補益, 則氣血有餘而神自足, 自然長生也.


CC	還丹內煉法
ZZ	金丹問答曰, 金液者, 金水也. 金爲水母, 母隱子胎, 因有還丹之號也. 前賢有曰, 丹者, 丹田也. 液者, 肺液也. 以肺液還于丹田, 故曰金液還丹.
ZZ	贈諶高士歌曰, 君且聽我試說, 語無多眞妙訣, 夜深龍吟虎嘯時, 急駕河車無暫歇, 須臾搬入泥丸頂, 進火玉爐烹似雪, 華池神水湛澄澄, 澆灌黃芽應時節, 瓊漿玉液頻呑嚥, 四體熏蒸顔色別, 傍門小法幾千般, 惟有此道最直截.
ZZ	易眞論曰, 大修行人, 旣得刀圭入口, 運己眞火以養之. 凡運火之際, 忽覺尾閭有物, 直衝夾脊雙關, 瀝瀝有聲, 逆上泥丸, 復自泥丸觸上顎, 顆顆降入口中, 味如氷酥, 香甛軟美, 覺有此狀, 乃是金液還丹也. 徐徐嚥歸丹田, 常常如此不絶, 則五藏淸虛, 閉目內觀, 藏府歷歷如照燭, 漸次有金光罩身, 此乃眞景象也.
ZZ	問答曰, 還丹之要, 在於神水華池. 神水, 液也. 水之在口曰華池.
ZZ	邵子曰, 天之神發乎日, 人之神發乎目, 愚謂目之所至, 心亦至焉. 故內煉之法, 以目視鼻, 以鼻對臍, 降心火入于丹田, 盖不過片餉功夫而已.


CC	養性禁忌
ZZ	養性書曰, 善攝生者, 無犯日月之忌, 無失歲時之和. 須知一日之忌, 暮無飽食. 一月之忌, 晦無大醉. 一歲之忌, 冬無遠行, 終身之忌, 夜不燃燭行房.
ZZ	又曰, 喜怒損志, 哀戚損性, 榮華惑德, 陰陽竭精, 學道之大忌也.
ZZ	眞誥曰, 眼者身之鏡, 耳者體之牖, 視多則鏡昏, 聽衆則牖閉. 面者神之庭, 髮者腦之華, 心憂則面戚, 腦減則髮白. 精者人之神, 明者身之寶, 勞多則精散, 營競則明消.
ZZ	抱朴子曰, 善攝生者, 常少思, 少念, 少慾, 少事, 少語, 少笑, 少愁, 少樂, 少喜, 少怒, 少好, 少惡. 行此十二少者, 養性之都契也. 多思則神殆, 多念則志散, 多慾則志昏, 多事則形勞, 多語則氣乏, 多笑則藏傷, 多愁則心懾, 多樂則意溢, 多喜則妄錯昏亂, 多怒則百脈不定, 多好則專迷不理, 多惡則憔悴無歡. 凡此十二多不除, 則榮衛失度, 血氣妄行, 喪生之本也.


CC	四時節宣
ZZ	養生書曰, 春欲晏臥早起, 夏及秋欲侵夜乃臥早起, 冬欲早臥而晏起, 皆益人. 雖云早起, 莫在雞鳴前, 晏起, 莫在日出後.
ZZ	又曰, 冬日凍腦, 春秋腦足俱凍, 此聖人之常法也.
ZZ	常以晦日浴, 朔日沐吉, 飢忌浴, 飽忌沐.
ZZ	凡人臥, 春夏向東, 秋冬向西, 頭勿向北臥.
ZZ	凡大風, 大雨, 大霧, 大暑, 大寒, 大雪, 皆須勿犯. 卒逢飄風暴雨, 震電昏暗, 皆是諸龍鬼神, 行動經過所致. 宜入室閉戶, 燒香靜坐, 以避之, 不爾損人.
ZZ	衛生歌曰, 四時惟夏難調攝, 伏陰在內腹冷滑, 補腎湯藥不可無, 食物稍冷休哺啜, 心旺腎衰何所忌, 特戒疏泄通精氣, 寢處猶宜謹密間, 黙靜志慮和心氣, 氷漿菜果不益人, 必到秋來成瘧痢.
ZZ	臞仙曰, 夏一季是人脫精神之時, 心旺腎衰, 腎化爲水, 至秋乃凝, 及冬始堅, 尤宜保惜. 故夏月不問老幼, 悉喫煖物, 至秋卽不患霍亂吐瀉, 腹中常煖者, 諸疾自然不生, 血氣壯盛也.


CC	先賢格言
ZZ	眞人養生銘曰, 人欲勞於形, 百病不能成, 飮酒勿大醉, 諸疾自不生, 食了行百步, 數以手摩肚, 寅丑日剪甲, 頭髮梳百度, 飽卽立小便, 飢則坐漩尿, 行處勿當風, 居止無小隙, 常夜濯足臥, 飽食終無益, 思慮最傷神, 喜怒最傷氣, 每去鼻中毛, 常習不唾地, 平明欲起時, 下床先左脚, 一日無災殃, 去邪兼辟惡, 如能七星步, 令人長壽樂, 酸味傷於筋, 苦味傷於骨, 甘卽不益肉, 辛多敗正氣, 鹹多促人壽, 不得偏耽嗜, 春夏少施泄, 秋冬固陽事, 獨臥是守眞, 愼靜最爲貴, 錢財生有分, 知足將爲利, 强知是大患, 少慾終無累, 神靜自常安, 修道宜終始, 書之屋壁中, 將以傳君子.
ZZ	孫眞人枕上記曰, 侵晨一椀粥, 晩飯莫敎足, 撞動景陽鍾, 叩齒三十六, 大寒與大熱, 且莫貪色慾, 醉飽莫行房, 五藏皆翻覆, 火艾謾燒身, 爭如獨自宿, 坐臥莫當風, 頻於煖處浴, 食飽行百步, 常以手摩腹, 莫食無鱗魚, 諸般禽獸肉, 自死禽與獸, 食之多命促, 土木爲形像, 求之有恩福, 父精母生肉, 那忍分南北, 惜命惜身人, 六白光如玉.
ZZ	孫眞人養生銘曰, 怒甚偏傷氣, 思多太損神, 神疲心易役, 氣弱病相因, 勿使悲歡極, 常令飮食勻, 再三防夜醉, 第一戒晨嗔, 亥寢鳴天鼓, 寅興潄玉津, 妖邪難犯已, 精氣自全身, 若要無諸病, 常須節五辛, 安神宜悅樂, 惜氣保和純, 壽夭休論命, 修行本在人, 若能遵此理, 平地可朝眞.
ZZ	常眞子養生文曰, 酒多血氣皆亂, 味薄神魂自安, 夜漱却勝朝漱, 暮飧不若晨飧, 耳鳴直須補腎, 目暗必當治肝, 節飮自然脾健, 少思必定神安, 汗出莫當風立, 腹空莫放茶穿.
ZZ	東垣省言箴曰, 氣乃神之祖, 精乃氣之子, 氣者, 精神之根蔕也. 大矣哉, 積氣以成精, 積精以全神, 必淸必靜, 御之以道, 可以爲天人矣. 有道者能之, 予何人哉, 切宜省言而已.
ZZ	丹溪飮食箴曰, 人身之貴, 父母遺體, 爲口傷身, 滔滔皆是. 人有此身, 飢渴洊興, 乃作飮食, 以遂其生. 睠彼昧者, 因縱口味, 五味之過, 疾病蜂起, 病之生也. 其機甚微, 饞涎所牽, 忽而不思, 病之成也. 飮食俱廢, 憂貽父母, 醫禱百計. 山野貧賤, 淡薄是諳, 動作不衰, 此身亦安. 均氣同體, 我獨多病, 悔悟一萌, 塵開鏡淨. 曰節飮食, 易之象辭, 養小失大, 孟子所譏. 口能致病, 亦敗爾德, 守口如甁, 服之無斁.
ZZ	丹溪色慾箴曰, 惟人之生, 與天地參. 坤道成女, 乾道成男, 配爲夫婦, 生育攸寄, 血氣方剛, 惟其時矣. 成之以禮, 接之以時, 父子之親, 其要在玆. 睠彼昧者, 徇情縱慾, 惟恐不及, 濟以燥毒. 氣陽血陰, 人身之神, 陰平陽秘, 我體長春, 血氣幾何, 而不自惜. 我之所生, 翻爲我賊. 女之耽兮, 其慾實多, 閨房之肅, 門庭之和. 士之耽兮, 其家自廢, 旣喪厥德, 此身亦悴. 遠彼帷薄, 放心乃收, 飮食甘味, 身安病瘳.


CC	養性延年藥餌
ZZ	瓊玉膏ㆍ三精丸ㆍ延年益壽不老丹ㆍ五老還童丹ㆍ延齡固本丹ㆍ斑龍丸ㆍ二黃元ㆍ玄免固本丸ㆍ固本酒, 皆能延年益壽.
DP	瓊玉膏
SS	塡精補髓, 調眞養性, 返老還童, 補百損, 除百病. 萬神俱足, 五藏盈溢, 髮白復黑, 齒落更生, 行如奔馬. 日進數服, 終日不飢渴, 功效不可盡述. 一料分五劑, 可救癱瘓五人. 一料分十劑, 可救勞瘵十人. 若二十七歲服, 起壽可至三百六十. 若六十四歲服, 起壽可至五百年. 生地黃 十六斤(搗絞取汁), 人參(細末) 二十四兩, 白茯苓(細末) 四十八兩, 白蜜(煉去滓) 十斤. 右和勻, 入磁缸內, 以油紙五重, 厚布一重, 緊封缸口. 置銅鍋內, 水中懸胎, 令缸口出水上. 以桑柴火煮三晝夜, 如鍋內水減, 則用煖水添之. 日滿取出, 再用蠟紙緊封缸口, 納井中浸一晝夜. 取出再入舊湯內煮一晝夜, 以出水氣, 乃取出. 先用少許, 祭天地神祇, 然後每取一二匙, 溫酒調服. 不飮酒白湯下, 日進二三服. 如遇夏熱, 置陰涼處, 或藏氷中, 或埋地中. 須於不聞雞犬聲幽淨處, 不令婦人, 喪服人見之. 製時終始勿犯鐵器. 服時忌食葱ㆍ蒜ㆍ蘿葍ㆍ醋酸等物. 《入門》
SS	衛生方生地黃八斤, 人參三十二兩, 白茯苓二十四兩, 白蜜五斤.
SS	本朝永樂中, 太醫院會議, 加天門冬ㆍ麥門冬ㆍ地骨皮 各八兩. 進御服食, 賜號益壽永眞膏.
DP	三精丸
SS	久服, 輕身延年益壽, 面如童子. 蒼朮天之精ㆍ地骨皮地之精 各淨末一斤. 黑桑椹人之精取二十斤揉爛, 入絹袋內, 絞取汁去滓, 將兩藥末投汁內調勻. 入罐內密封口, 閣於棚上, 晝採日精, 夜採月華. 直待自然煎乾, 方取爲末, 蜜丸小豆大, 每十丸, 酒湯任下. 《入門》
DP	延年益壽不老丹
SS	何首烏赤色 四兩, 白色 四兩, 合八兩, 米泔浸軟, 以竹刀刮去皮, 切作片, 黑豆煎汁浸透, 陰乾. 却用甘草汁拌, 曬乾搗末, 不許蒸熟. 地骨皮酒洗曬乾, 白茯苓酒洗曬乾各五兩, 生乾地黃酒浸一宿曬乾, 熟地黃酒洗曬乾, 天門冬酒浸三時去心曬乾, 麥門冬酒浸三時去心曬乾, 人參去蘆各三兩. 右細末, 煉蜜和丸梧子大, 溫酒下三五十丸. 此藥千益百補, 服之十日或一月, 自己知爲別等人. 常服功效難盡言, 實呂祖之初梯. 《必用方》
DP	遐齡萬壽丹
SS	詩曰, 遐齡萬壽丹, 服食魂魄安, 養藥雞抱卵, 日期要周全, 修合室深宜, 一切人勿觀, 甲子庚申夜, 爲丸不見天, 一還增六十, 二還百卄年, 服藥非凡骨, 壽同天地間, 秘之深秘之, 玄之又更玄. 茯神, 赤石脂, 川椒微炒出汗各一兩, 朱砂細硏水飛, 乳香, 燈心同硏各一兩, 別爲末, 用雞卵二箇, 去淸黃, 只將朱砂, 乳香各裝一卵內, 用紙糊七重, 以靑絹袋盛之. 令精壯婦人懷於肚上, 常令溫煖. 朱砂懷三十五日, 乳香懷四十九日, 取出再硏, 前三味藥, 亦爲細末, 和勻, 以蒸棗肉和丸菉豆大, 每日, 空心, 溫酒呑下三十丸. 或人參湯下. 一月外, 加至四十丸. 以甲子, 庚申之夜, 幽靜處修合, 忌婦人雞犬見之. 《丹溪心法》
SS	回春, 一名五老還童丹.
DP	延齡固本丹
SS	治諸虛百損, 中年陽事不擧, 未至五十, 鬚髮先白. 服至半月, 陽事雄壯, 至一月, 顔如童子, 目視十里, 服至三月, 白髮還黑, 久服神氣不衰, 身體輕健, 可升仙位. 兎絲子(酒製)ㆍ肉蓯蓉(酒洗) 各四兩, 天門冬ㆍ麥門冬ㆍ生地黃ㆍ熟地黃(幷酒製)ㆍ山藥ㆍ牛膝(酒洗)ㆍ杜冲(薑汁炒)ㆍ巴戟(酒浸去心)ㆍ枸杞子ㆍ山茱萸(酒蒸去核)ㆍ白茯苓ㆍ五味子ㆍ人參ㆍ木香ㆍ柏子仁 各二兩, 覆盆子ㆍ車前子ㆍ地骨皮 各一兩半, 石菖蒲ㆍ川椒ㆍ遠志ㆍ甘草(水浸薑汁炒)ㆍ澤瀉 各一兩. 右細末, 酒煮稀麪糊和丸梧子大, 空心, 溫酒八十丸. 婦人加當歸, 赤石脂各一兩. 忌食蘿葍, 葱, 蒜, 牛肉, 醋酸物, 飴糖, 羊肉. 《回春》
DP	斑龍丸
SS	常服延年益壽. 鹿角膠ㆍ鹿角霜ㆍ兎絲子ㆍ柏子仁ㆍ熟地黃 各八兩, 白茯苓ㆍ破故紙 各四兩. 右磨爲細末, 酒煮米糊和丸, 或以鹿角膠入好酒烊化, 和丸梧子大, 薑鹽湯下五十丸. 昔蜀中有一老人, 貨此藥於市, 自云, 壽三百八十歲矣. 每歌曰, 尾閭不禁滄海竭, 九轉金丹都謾說, 惟有斑龍頂上珠, 能補玉堂關下血. 有學其道者, 傳得此方, 彼老人化爲白鶴飛去, 不知所終. 《正傳》
DP	人參固本丸
SS	一名二黃元. 夫人心藏血, 腎藏精, 精血充實, 則鬚髮不白, 顔貌不衰, 延年益壽. 藥之滋補, 無出於生熟二地黃. 世人徒知服二地黃, 而不知服二門冬爲引也. 盖生地黃能生心血, 用麥門冬引入所生之地. 熟地黃能補腎精, 用天門冬引入所補之地. 四味互相爲用, 又以人參爲通心氣之主. 天門冬(去心薑汁浸二日, 酒浸二日)ㆍ麥門冬(去心酒浸二日, 泔浸三日)ㆍ生乾地黃ㆍ熟地黃(幷酒浸) 各二兩. 右以石磨磨如泥, 或爛搗, 以杏仁湯化開, 漉淨渣, 又磨淨盡, 如澄小粉之法, 撇去上面水, 取藥粉曬乾. 乃入人參末一兩, 煉蜜和丸梧子大, 每取五七十丸, 溫酒, 鹽湯任下. 忌蘿葍, 葱, 蒜. 《必用方》
DP	玄兎固本丸
SS	治同上. 兎絲子(酒製)ㆍ熟地黃ㆍ生乾地(黃幷酒浸焙)ㆍ天門冬ㆍ麥門冬(幷酒浸去心)ㆍ五味子ㆍ茯神 各四兩, 山藥(微炒) 三兩, 蓮肉ㆍ人參ㆍ枸杞子 各二兩. 右末, 蜜丸梧子大, 每取八九十丸, 溫酒, 或鹽湯任下. 《心法》
DP	固本酒
SS	治勞補虛, 益壽延年, 烏鬚髮, 美容顔. 生乾地黃ㆍ熟地黃ㆍ天門冬ㆍ麥門冬(幷去心)ㆍ白茯苓 各二兩, 人參 一兩. 右剉, 用磁缸盛好酒十壺, 浸藥三日. 文武火煮一二時, 以酒黑色爲度. 空心, 服三五盃. 《衛生篇》
DP	烏鬚酒
SS	治同上. 黃米 三斗, 麥門冬 八兩, 生地黃ㆍ何首烏 各四兩, 天門冬ㆍ熟地黃ㆍ枸杞子ㆍ牛膝ㆍ當歸 各二兩, 人參 一兩. 右爲末, 入好麴拌飯, 如常釀法, 待酒熟, 榨出取淸. 每日淸晨, 飮一二盃, 微醺爲度. 忌白酒, 蘿葍, 葱, 蒜, 牛肉. 黃米, 卽粘黍, 米色黃也. 《回春》


CC	單方
XX	只取一味, 或作丸, 或作末, 或煎湯服. 或丸, 或末, 每服二錢. 煎湯則每五錢.
XX	凡二十三種.
DP	黃精
SS	久服輕身, 駐顔, 不老, 不飢. 根莖花實, 皆可服之. 採根, 先用滾水綽去苦汁, 九蒸九曝, 食之. 或陰乾搗末, 每日淨水調服. 忌食梅實. 《本草》
DP	菖蒲
SS	輕身, 延年不老. 取根, 泔浸一宿, 曝乾搗末. 以糯米粥入煉蜜, 和丸梧子大, 酒飮任下, 朝服三十丸, 夕服二十丸. 《本草》
SS	菖蒲酒方. 菖蒲根, 絞汁五斗, 糯米五斗, 炊熟, 細麴五斤拌勻, 如常釀法, 酒熟澄淸久服. 通神明, 延年益壽. 《入門》
DP	甘菊花
SS	輕身, 耐老延年. 苗葉花根, 皆可服. 陰乾, 搗末, 酒調服. 或蜜丸久服. 《本草》
SS	菊花酒方. 甘菊花ㆍ生地黃ㆍ枸杞根皮 各五升, 水一石, 煮取汁五斗. 糯米五斗, 炊熟, 入細麴, 和勻, 入瓮, 候熟澄淸溫服, 壯筋骨, 補髓, 延年益壽. 白菊花尤佳. 《入門》
DP	天門冬
SS	久服, 輕身延年, 不飢. 取根去皮心, 擣末, 和酒服. 或生擣絞汁, 煎爲膏, 和酒服, 一二匙. 漢甘始, 太原人, 服天門冬, 在人間三百餘年. 《本草》
SS	天門冬酒方. 取根搗絞汁二斗, 糯米飯二斗, 拌細麴如常釀法, 候熟取淸飮. 乾者作末, 釀之亦可. 忌食鯉魚. 《入門》
DP	地黃
SS	久服, 輕身, 不老. 採根, 洗擣絞汁, 煎令稠, 納白蜜, 更煎, 作丸如梧子, 空心, 酒下三十丸, 日三. 忌葱ㆍ蒜ㆍ蘿葍. 勿犯鐵器. 《本草》
SS	地黃酒方. 糯米一斗, 百度洗, 生地黃三斤細切, 同蒸, 拌白麴釀之, 候熟取淸飮. 《入門》
DP	朮
SS	煎餌久服, 輕身, 延年. 一名山精. 神農藥經曰, 必欲長生, 常服山精. 採根, 泔浸, 去黑皮, 炒搗作末, 一斤, 入蒸過茯苓八兩, 蜜丸服. 或取汁煎, 和酒服. 或煎令稠, 作丸服. 忌桃ㆍ李ㆍ雀ㆍ蛤ㆍ葱ㆍ蒜ㆍ蘿葍. 《本草》
SS	仙朮湯, 常服, 延年, 明目, 駐顔, 輕身, 不老. 蒼朮十九兩二錢, 棗肉六升, 杏仁二兩四錢, 乾薑炮五錢, 甘草(灸)五兩, 白鹽炒十兩. 右細末, 每二錢, 沸湯點服, 空心. 《局方》
DP	兎絲子
SS	久服, 明目, 輕身, 延年. 酒浸曝乾蒸之, 如此九次, 搗爲末. 每二錢, 空心, 溫酒調服, 一日二次. 《本草》
DP	百草花
SS	主百病, 長生神仙. 取百種草花, 陰乾搗末, 和酒服. 亦煮花汁, 釀酒服之. 《本草》
DP	何首烏
SS	久服, 黑鬚髮, 益精髓, 延年不老. 忌葱ㆍ蒜ㆍ蘿葍ㆍ無鱗魚. 勿犯鐵器. 《本草》
SS	取根, 米泔浸軟, 竹刀刮去皮切作片, 黑豆汁浸透, 陰乾. 却用甘草汁拌, 曬乾, 擣爲末, 酒服二錢, 或蜜丸服之.
SS	何首烏丸, 延年益壽. 取一斤, 泔浸, 曬乾, 切片, 以初男乳汁拌, 曬一二次, 搗末, 棗肉和丸梧子大. 初服二十丸, 日加十丸, 毋過百丸, 空心, 溫酒鹽湯下. 此藥, 非陽虛甚者, 不可單服. 《入門》
DP	松脂
SS	久服, 輕身, 不老, 延年. 煉法, 取松脂七斤, 以桑灰汁一石, 煮三沸, 接置冷水中凝, 復煮之, 凡十遍, 色白矣. 服法, 取煉脂, 搗下篩, 以醇酒, 和白蜜如餳, 日服一兩. 《得效方》
SS	服葉法, 取葉細切, 更硏, 酒下三錢. 亦可粥飮和服. 亦可以炒黑大豆, 同搗作末, 溫水調服, 更佳. 《俗方》
DP	槐實
SS	久服, 明目, 黑鬚髮, 延年. 槐者, 虛星之精, 十月上巳日, 採子服之. 去百病長生. 《本草》
SS	槐膽丸, 明目, 黑髮, 固齒, 延年. 十月上巳日, 採槐實, 納陶缸中, 封口鹽泥固濟, 埋背陰墻下, 掘三尺土中, 至臘月初八日取出, 去皮, 取黑子裝在牛膽內, 高懸陰乾, 至次年淸明日取出, 每日, 空心, 白湯呑下一粒, 二日二粒, 漸加至十五粒, 以後每日減一粒, 周而復始. 《入門》
DP	柏葉
SS	久服, 除百病, 延年益壽. 取葉陰乾爲末, 蜜丸小豆大, 酒下八十一丸. 服一年延十年命, 二年, 延二十年命. 忌食雜肉, 五辛. 《本草》
SS	柏葉茶, 取東向柏葉, 置甑中飯上蒸之, 以水淋數過, 陰乾, 每日煎服. 《入門》
DP	枸杞
SS	久服, 輕身, 不老, 耐寒暑, 令人長壽. 枸杞當用莖皮, 地骨當用根皮, 枸杞子當用其紅實子, 及葉同功, 根莖葉子皆可服. 嫩葉, 作羹作虀可常服. 皮及子, 作末蜜丸, 常服亦可, 酒浸服.
SS	金髓煎, 取紅熟枸杞子, 酒浸兩月, 漉出, 硏爛, 以布濾去滓, 取汁, 幷前浸藥酒, 於銀石器內, 熬成膏. 每日溫酒下, 二大匙, 日二次. 久服可以羽化. 《本草》
DP	茯苓
SS	久服, 不飢, 延年, 却老. 取白茯苓, 合白菊花, 或合白朮, 丸散任意, 皆可常服. 又法, 白茯苓去皮, 酒浸十五日, 漉出搗爲末, 每服三錢, 水下日三. 久服, 延年, 耐老, 面若童顔. 《本草》
DP	五加皮
SS	久服, 輕身, 耐老. 煮根莖, 如常法釀酒服, 主補益. 或煮湯以代茶飮, 亦可. 世有服五加皮酒, 散, 而獲延年不死者, 不可勝計. 《本草》
DP	桑椹
SS	久服, 變白, 不老. 取黑熟者, 曝乾, 搗末, 蜜丸. 長服, 又多取釀酒服, 主補益. 《本草》
DP	蓮實
SS	久服, 輕身, 耐老, 不飢, 延年. 去皮心, 搗爲末作粥, 或磨作屑, 作飯, 長服皆佳. 又搗末, 酒飮任下二錢. 久服令人長生. 《本草》
DP	芡仁
SS	卽雞頭實也. 久服, 輕身, 不飢, 耐老神仙. 仙方取此, 幷蓮實, 合餌最佳. 作粉食之甚妙. 是長生之藥, 服之延年.
SS	芡仁粥, 粳米一合, 雞頭實末二合, 煮粥. 空心服之, 益精氣, 聰利耳目, 能駐年. 《本草》
DP	海松子
SS	久服, 輕身, 延年, 不飢, 不老. 作粥, 常服最佳. 《本草》
DP	胡麻
SS	卽黑脂麻也. 久服, 輕身, 不老, 耐飢渴, 延年. 一名巨勝. 白蜜一升, 巨勝一升, 合之, 名曰靜神丸. 又服法, 胡麻, 九蒸九曝, 炒香, 杵末, 蜜丸彈子大, 酒下一丸. 忌食毒魚, 生菜. 久服長生.
SS	魯女, 生服胡麻, 餌朮, 絶穀八十餘年, 甚少壯, 日行三百里.
SS	胡麻ㆍ大豆ㆍ大棗, 同九蒸九曝, 作團食. 延年斷穀. 《本草》
DP	蔓菁子
SS	長服, 可斷穀, 長生. 九蒸九曝, 搗爲末, 水服二錢, 日二. 《本草》
DP	人乳汁
SS	補五藏, 益年, 令人肥白悅澤. 取甘香乳汁, 入銀器內, 頓滾, 五更時熱服, 每一吸卽以指塞鼻孔, 按脣貼齒而漱, 乳與口津相和, 然後以鼻引上吸, 使氣由明堂入腦, 方可徐徐嚥下. 凡五七次爲一度. 久服甚佳.
SS	漢張蒼, 常服人乳. 故年過百餘歲, 肥白如瓠. 《本草》《心法》
DP	白粥
SS	凡晨起食粥, 利膈養胃, 生津液, 令一日淸爽, 所補不小. 晩粳米, 濃煮令爛食之. 《入門》


CC	神枕法
ZZ	昔, 泰山下, 有老翁, 失其名字. 漢武帝, 東巡, 見老翁, 鋤於道傍, 背上有白光, 高數尺. 帝怪而問之, 有道術否. 老翁對曰, 臣, 昔年八十五時, 衰老垂死, 頭白齒豁. 有道士者, 敎臣服棗, 飮水, 絶穀, 幷作神枕法. 中有三十二物, 其中二十四物, 善, 以當二十四氣, 其八物, 毒, 以應八風. 臣行之, 轉少, 白髮還黑, 墮齒復生, 日行三百里. 臣今年一百八十矣, 不能棄世入山, 顧戀子孫, 復還食穀, 已二十餘年, 猶得神枕之力, 往不復老. 武帝視其顔狀, 常如五十許人, 驗問隣人, 皆云信然. 帝乃從受其方, 作枕, 而不能隨其絶穀, 飮水也.
ZZ	作枕方, 用五月五日, 七月七日, 取山林柏, 以爲枕. 長一尺二寸, 高四寸, 空中容一斗二升. 以柏心赤者爲盖, 厚二分, 盖致之令密, 又當使可開閉. 又鑽盖上爲三行, 行四十孔, 凡一百二十孔, 令容粟米大.
ZZ	用藥, 芎芎ㆍ當歸ㆍ白芷ㆍ辛夷ㆍ杜蘅ㆍ白朮ㆍ藁本ㆍ木蘭ㆍ川椒ㆍ桂皮ㆍ乾薑ㆍ防風ㆍ人參ㆍ桔梗ㆍ白茯苓ㆍ荊實ㆍ肉蓯蓉ㆍ飛廉ㆍ柏實ㆍ薏苡ㆍ款冬花ㆍ白薇ㆍ秦椒ㆍ蘼蕪, 凡二十四物, 以應二十四氣. 加毒者, 八物, 以應八風, 烏頭ㆍ附子ㆍ藜蘆ㆍ皂莢ㆍ菵草ㆍ礬石ㆍ半夏ㆍ細辛. 凡三十二物, 各一兩, 皆剉, 以毒藥上安之, 滿枕中, 用布囊以衣枕. 枕之百日, 面有光澤. 一年, 體中諸疾, 一一皆愈, 而身盡香, 四年, 白髮變黑, 齒落復生, 耳目聰明. 神方驗秘, 不傳非其人也. 武帝, 以問東方朔. 答云, 昔女廉, 以此方傳玉靑, 玉靑以傳廣成子, 廣成子以傳黃帝. 近有穀城道士淳于公, 枕此藥枕, 年百餘歲, 而頭髮不白. 夫病之來, 皆從陽脈起, 令枕藥枕, 風邪不侵人, 宜矣. 又雖以布囊, 衣枕上, 當復以韋囊, 重包之, 須欲臥枕時, 乃脫去之. 詔賜老翁匹帛, 老翁不受曰, 臣之於君, 猶子之於父也. 子之知道, 以上之於父, 義不受賞. 又臣非賣道者, 以陛下好善, 故進此耳. 帝止而更賜以諸藥. 《雲笈七籤》


CC	煉臍法
ZZ	卽彭祖, 固陽, 固蔕, 長生延壽丹也. 詳見臍部.


CC	熏臍秘方
ZZ	除百病, 保命, 延年. 詳見臍部.


CC	灸臍法
ZZ	有人年老, 而顔如童子者, 盖每歲, 以鼠糞灸臍中一壯故也. 《資生經》
ZZ	本朝韓雍侍郎, 討大藤峽, 獲一賊, 年逾百歲而甚壯健. 問其由, 曰少時多病, 遇一異人, 敎令每歲灸臍中, 自後康健云. 《彙言》


BB	附養老


CC	老因血衰
ZZ	夫人兩腎中間, 白膜之內, 一點動氣, 大如筯頭, 鼓舞變化, 大闔周身, 熏蒸三焦, 消化水穀, 外禦六淫, 內當萬慮, 晝夜無停. 年老, 精血俱耗, 平居七竅反常, 啼哭無淚, 笑反有淚, 鼻多濁涕, 耳作蟬鳴, 喫食口乾, 寐則涎溢, 溲尿自遺, 便燥或泄, 晝則多睡, 夜臥惺惺不眠, 此老人之病也. 《入門》


CC	老人治病
ZZ	年老之人, 雖有外感, 切忌苦寒藥, 及大汗吐下, 宜以平和之藥調治.
ZZ	老人覺小水短少, 卽是病進, 宜服却病延壽湯. 病後虛弱, 宜增損白朮散. 小便頻數者, 腎氣丸, 去澤瀉, 加茯神ㆍ益智方見虛勞. 大便乾燥者, 宜疏風順氣丸ㆍ蘇麻粥方幷見大便部. 痰病, 宜六君子湯方見痰飮ㆍ三子養親湯方見咳嗽ㆍ潤下丸ㆍ二賢散方幷見痰飮. 《入門》


CC	老人保養
ZZ	若一向憊乏之人, 則當加溫補, 調停饘粥以爲養. 宜補中益氣湯ㆍ異功散方幷見內傷部ㆍ衛生湯ㆍ固眞飮子方幷見虛勞. 且於養性延年之藥, 皆可選用. 又人乳ㆍ牛乳, 常服最佳. 《入門》
DP	却病延壽湯
SS	治老人小水短少. 人參ㆍ白朮 各一錢, 牛膝ㆍ白芍藥 各七分, 陳皮ㆍ白茯苓ㆍ山楂肉ㆍ當歸ㆍ甘草 各五分. 右剉, 薑 三片, 煎服, 不拘時. 春加川芎, 夏加黃芩, 麥門冬, 秋冬倍當歸, 生薑. 小水如舊乃止藥. 此老人養生之捷法也. 《入門》
DP	增損白朮散
SS	保養衰老. 人參ㆍ白朮ㆍ白茯苓ㆍ陳皮ㆍ藿香ㆍ乾葛 各七分, 木香ㆍ乾生薑ㆍ甘草 各三分. 右剉, 水煎, 不拘時, 溫服. 《丹溪附餘》
DP	服人乳法
SS	無病婦人乳汁二盞, 好淸酒半盞, 入銀器, 或石器內同滾, 頓服. 每日, 五更時一服. 《種杏》
DP	牛乳粥
SS	牛乳汁一升, 入細米心少許, 煮粥令熟, 常服, 最宜老人. 《種杏》


BB	精


CC	精爲身本
ZZ	靈樞曰, 兩神相薄, 合而成形, 常先身生, 是謂精. 精者, 身之本也. 又曰, 五穀之津液, 和合而爲膏, 內滲入于骨空, 補益髓腦, 而下流于陰股. 陰陽不和, 則使液溢而下流于陰, 下過度則虛, 虛則腰背痛而脛痠. 又曰, 髓者, 骨之充, 腦爲髓海. 髓海不足, 則腦轉, 耳鳴, 胻痠, 眩冒.


CC	精爲至寶
ZZ	夫精者, 極好之稱, 人之精最貴而甚少. 在身中通有一升六合. 此男子二八未泄之成數, 稱得一斤, 積而滿者至三升, 損而喪之者不及一升. 精與氣相養, 氣聚則精盈, 精盈則氣盛. 日啖飮食之華美者爲精, 故從米從靑. 人年十六則精泄. 凡交一次則喪半合, 有喪而無益, 則精竭身憊. 故慾不節則精耗, 精耗則氣衰, 氣衰則病至, 病至則身危. 噫, 精之爲物, 其人身之至寶乎. 《養性》
ZZ	仙書曰, 陰陽之道, 精液爲寶, 謹而守之, 後天而老. 經頌云, 道以精爲寶, 寶持宜秘密, 施人卽生人, 留己則生己, 結嬰尙未可, 何況空廢棄, 棄損不覺多, 衰老而命墜. 人之可寶者命, 可惜者身, 可重者精. 肝精不固, 目眩無光. 肺精不足, 肌肉消瘦. 腎精不固, 神氣減少. 脾精不堅, 齒髮浮落. 若眞精耗散, 疾病卽生, 死亡隨至.
ZZ	象川翁曰, 精能生氣, 氣能生神, 榮衛一身, 莫大於此. 養生之士, 先寶其精, 精滿則氣壯, 氣壯則神旺, 神旺則身健, 身健而少病, 內則五藏敷華, 外則肌膚潤澤, 容顔光彩, 耳目聰明, 老當益壯矣.
ZZ	黃庭經曰, 急守精室勿妄泄, 閉而寶之可長活.


CC	五藏皆有精
ZZ	難經曰, 心盛精汁三合, 脾有散膏半斤, 膽盛精汁三合.
ZZ	內經曰, 腎者主水, 受五藏六府之精而藏之. 註云, 腎爲都會關司之所, 非腎一藏獨有精也.
ZZ	五藏各有藏精, 幷無停泊于其所. 盖人未交感, 精涵于血中, 未有形狀, 交感之後, 慾火動極, 而周身流行之血, 至命門而變爲精以泄焉. 故以人所泄之精, 貯于器, 拌少鹽酒, 露一宿則復爲血矣. 《眞詮》


CC	脈法
ZZ	脈經曰, 男子脈微弱而澁, 爲無子, 精氣淸冷也.
ZZ	脈訣曰, 遺精白濁當驗於尺, 結芤動緊二證之的.
ZZ	又曰, 濇脈爲精血不足之候, 丈夫脈濇號傷精. 又曰, 濇爲精竭血枯.
ZZ	醫鑑曰, 微濇傷精.


CC	精宜秘密
ZZ	內經曰, 凡陰陽之要, 陽密乃固. 故曰, 陽强不能密, 陰氣乃絶. 陰平陽秘, 精神乃治, 陰陽離決, 精氣乃絶. 註曰, 陰陽交會之要, 正在於陽氣閉密而不妄泄爾. 密不妄泄則生氣强固而能久長, 此聖人之道也. 陽自强而不能閉密, 則陰泄瀉而精氣竭絶矣. 陰氣和平, 陽氣閉密, 則精神之用日益治也.
ZZ	秘精, 宜服金鎖思仙丹ㆍ大鳳髓丹ㆍ秘眞丸ㆍ玉露丸ㆍ金鎖丹.
DP	金鎖思仙丹
SS	治精氣不固. 蓮花蘂ㆍ蓮子ㆍ芡仁, 等分爲末. 金櫻子煎膏, 和丸梧子大, 空心, 鹽湯下三十丸. 一月見效, 卽不走泄. 久服精神完固, 能成地仙. 《入門》
DP	大鳳髓丹
SS	治心火旺盛, 腎水不足. 心有所欲, 速於感動, 疾于施泄. 黃柏(炒) 二兩, 縮砂 一兩, 甘草 五錢, 半夏(炒)ㆍ猪苓ㆍ茯苓ㆍ紅蓮蘂ㆍ益智仁 各二錢五分. 右爲末, 鹽水和丸梧子大, 空心, 糯米飮呑下五十丸, 或七十丸. 《海藏》
SS	一名封髓丹.
DP	秘眞丸
SS	一名秘元丹. 治精氣不固. 白龍骨一兩另硏, 大訶子皮五箇, 朱砂五錢內一分爲衣, 縮砂五錢. 右爲末, 糯米糊和丸菉豆大, 朱砂爲衣. 空心, 鹽酒下二丸, 臨臥冷水下三丸, 不可多服. 太秘. 《河間》
DP	玉露丸
SS	白龍骨(九蒸九曝)ㆍ兎絲子(酒製)ㆍ韭子(瓦上微炒) 各三兩. 右爲末, 蜜丸梧子大, 空心, 鹽湯呑下十丸. 初服忌房事. 《活人心方》
DP	金鎖丹
SS	肉蓯蓉 五兩(酒浸搗爲膏), 破故紙(微炒) 四兩, 巴戟(去心)ㆍ附子(炮)各二兩, 胡桃肉 二十箇. 右爲末, 和蓯蓉膏, 丸如梧子大, 每十丸, 鹽湯或溫酒下. 食前玉露丸, 食後金鎖丹. 服經月, 雖老弱, 下元不衰, 永閉精也. 如欲泄精, 車前子一合, 煎湯服之妙. 《活人心方》


CC	節慾儲精
ZZ	內經以八八之數, 爲精髓竭之年, 是當節其慾矣. 千金方載素女論, 六十者閉精勿泄, 是慾當絶矣. 宜節不知節, 宜絶不能絶, 坐此而喪生, 盖自取之也. 《資生經》
ZZ	人年四十以下, 多有放恣, 四十以上, 卽頓覺氣力衰退, 衰退旣至, 衆病蜂起, 久而不治, 遂至不救. 若年過六十, 有數旬不得交合而意中平平者, 自可閉固也. 又曰, 凡覺陽事輒成, 必謹而抑之, 不可縱心竭意, 以自戕也. 若一度制得, 則一度火滅, 一度增油. 若不能制, 縱慾施瀉, 卽是膏火將滅, 更去其油, 可不深自防也. 《養生書》
ZZ	仙書曰, 慾多則損精, 苟能節精, 可得長壽也.
ZZ	靜坐則腎水自升, 獨居則房色自絶. 《入門》
ZZ	宜縮陽秘方.
DP	縮陽秘方
SS	水蛭, 尋起九條, 入水椀養住, 至七月七日, 取出陰乾, 秤有多少, 入麝香, 蘇合香, 三味一般, 細硏爲末, 蜜少許爲餠, 遇陽興時, 卽將少許擦左脚心, 卽時痿縮, 過日復興, 再擦. 《醫鑑》


CC	煉精有訣
ZZ	全在腎家下手. 內腎一竅, 名玄關, 外腎一竅, 名牝戶. 眞精未泄, 乾體未破, 則外腎陽氣至子時而興. 人身之氣, 與天地之氣, 兩相脗合. 精泄體破, 則吾身陽生之候漸晩, 有丑而生者, 次則寅而生者, 又次則卯而生者, 有終不生者, 始與天地不相應矣. 煉之之訣, 須半夜子時, 卽披衣起坐, 兩手搓極熱, 以一手將外腎兜住, 以一手掩臍, 而凝神于內腎, 久久習之, 而精旺矣. 《眞詮》
ZZ	西蕃人多壽考, 每夜臥, 常以手掩外腎, 令溫煖, 此亦一術也. 《彙言》


CC	補精以味
ZZ	內經曰, 精生於穀. 又曰, 精不足者, 補之以味. 然醴郁之味, 不能生精, 惟恬憺之味, 乃能補精. 洪範論味而曰, 稼穡作甘. 世間之物, 惟五穀得味之正, 但能淡食穀味, 最能養精. 凡煮粥飯, 而中有厚汁滾作一團者, 此米之精液所聚也. 食之最能生精, 試之有效. 《眞詮》


CC	遺泄精屬心
ZZ	丹溪曰, 主閉藏者, 腎也, 司疏泄者, 肝也. 二藏皆有相火, 而其系上屬於心. 心君火也. 爲物所感則易動, 心動則相火亦動, 動則精自走, 相火翕然而起, 雖不交會, 亦暗流而疏泄矣. 所以聖人只是敎人收心養心, 其旨微矣.
ZZ	精之主宰在心, 精之藏制在腎. 心腎氣虛不能管攝, 因小便而出者曰尿精, 因見聞而出者曰漏精. 《直指》
ZZ	初因君火不寧, 久則相火擅權, 精元一於走而不固, 甚則夜失連連, 日亦滑流不已, 宜服坎离丸ㆍ黃連淸心飮. 《入門》
DP	坎离丸
SS	黃柏ㆍ知母等分, 童便九蒸九曬九露爲末, 地黃煎膏, 和丸梧子大, 空心, 鹽湯下三五十丸. 《入門》
DP	黃連淸心飮
SS	治君火旣動, 而相火隨之, 而精泄. 黃連ㆍ生地黃ㆍ當歸ㆍ甘草ㆍ茯神ㆍ酸棗仁ㆍ遠志ㆍ人參ㆍ蓮肉 各等分. 右剉, 五錢, 水煎服. 《入門》


CC	夢泄屬心
ZZ	直指曰, 邪客於陰, 神不守舍, 故心有所感, 夢而後泄也. 其候有三. 年少氣盛, 鰥曠矜持, 强制情慾, 不自覺知. 此泄如甁之滿而溢者, 人或有之, 勿藥可也. 心家氣虛, 不能主宰, 或心受熱邪, 陽氣不收. 此泄如甁之側而出者, 人多有之, 其病猶輕, 合用和平之劑. 藏府積弱, 眞元久虧, 心不攝念, 腎不攝精. 此泄如甁之罅而出者, 人少有之, 其病最重, 須當大作補湯.
ZZ	夢遺不可作虛冷, 亦有經絡熱而得之. 嘗治一人, 至夜脊心熱, 夢遺, 用珍珠粉丸, 猪苓丸, 遺止, 而終服紫雪, 脊熱始除. 淸心丸亦佳. 《本事》
ZZ	夢遺全屬心. 盖交感之精, 雖常有一點白膜裹藏於腎, 而元精以爲此精之本者, 實在乎心. 日有所思, 夜夢而失之矣. 宜黃連淸心飮. 《入門》
ZZ	夢與鬼交而泄精, 名曰夢遺. 專主於熱, 用黃柏ㆍ知母ㆍ牡蠣ㆍ蛤粉. 若內傷氣血, 不能固守, 而夢遺者當補, 以八物湯加減, 呑樗根皮丸. 八物湯方見虛勞
ZZ	本事曰, 年少壯者, 節慾而遺泄, 宜淸心丸ㆍ珍珠粉丸.
ZZ	戴氏曰, 夢遺, 精滑, 皆相火所動, 久則有虛而無寒也.
ZZ	正傳曰, 一人夢遺形瘦, 服定志珍珠粉丸而效.
ZZ	固眞丹ㆍ鹿角散ㆍ保精湯ㆍ歸元散, 皆治夢交泄精.
DP	固眞丹
SS	治遺精夢泄. 晩蠶蛾 二兩, 肉蓯蓉ㆍ白茯苓ㆍ益智 各一兩, 龍骨 五錢. 右爲末, 鹿角膠酒浸化開, 和丸梧子大, 每服三十丸, 空心, 溫酒下, 乾物壓之. 《羅謙甫》
DP	鹿角散
SS	治久虛夢泄. 鹿角屑ㆍ鹿茸(酥灸) 各一兩, 白茯苓 七錢半, 人參ㆍ白茯神ㆍ桑螵蛸ㆍ川芎ㆍ當歸ㆍ破故紙ㆍ龍骨ㆍ韭子(酒浸一宿焙) 各五錢, 柏子仁ㆍ甘草 各二錢半. 右爲末, 每五錢, 薑 五片, 棗 二枚, 粳米百粒同煎, 空心服. 《直指》
DP	保精湯
SS	治陰虛火動, 夜夢遺精. 當歸ㆍ川芎ㆍ白芍藥ㆍ生地黃(薑汁炒)ㆍ麥門冬ㆍ黃柏(酒炒)ㆍ知母(蜜炒)ㆍ黃連(薑汁炒)ㆍ梔子(童便炒)ㆍ乾薑(炒黑)ㆍ牡蠣(煆)ㆍ山茱萸肉 各五分. 右剉, 水煎, 空心服. 《醫鑑》
DP	歸元散
SS	治夢遺日久, 氣下陷, 宜升提腎氣以歸元. 人參ㆍ白朮ㆍ白茯苓ㆍ遠志ㆍ酸棗仁(炒)ㆍ麥門冬ㆍ黃柏ㆍ知母(二味幷童便炒)ㆍ雞頭實ㆍ蓮花蘂ㆍ枸杞子ㆍ陳皮ㆍ川芎 各五分, 升麻ㆍ甘草 各二分半. 右剉, 蓮肉 三箇, 棗子 一枚, 水煎, 空心溫服. 《回春》
DP	珍珠粉丸
SS	治夢遺泄精及精滑. 黃柏(新瓦上炒赤)ㆍ眞蛤粉 各一斤, 眞珠 三兩. 右爲末, 滴水丸梧子大, 每取一百丸, 空心, 溫酒送下. 法曰, 陽盛乘陰, 故精泄. 黃柏降心火, 蛤粉鹹而補腎陰. 易老方無珍珠一味. 《正傳》
DP	猪苓丸
SS	治年壯氣盛, 情慾動中, 所願不得, 意淫於外, 以致夢遺. 半夏 一兩破如豆大, 猪苓末 二兩. 先將一半炒半夏, 令色黃, 不令焦, 出火毒. 只取半夏爲末, 糊丸梧子大, 候乾, 更用前猪苓末一半同炒, 微裂, 入砂甁內養之. 空心, 溫酒或鹽湯下三五十丸. 盖半夏有利性, 而猪苓導水, 卽腎閉導氣使通之意.
SS	一名半苓丸也. 《本事》
DP	淸心丸
SS	治經絡熱而夢泄, 心熱恍惚. 厚黃柏 一兩爲末, 龍腦 一錢. 右蜜丸梧子大, 每十五丸, 空心, 麥門湯呑下. 《本事》
DP	樗根皮丸
SS	治房勞過傷, 精滑夢遺. 樗根白皮炒爲末, 酒糊和丸梧子大. 然性涼而燥, 不可單服, 須以八物湯煎水呑下爲佳. 《入門》
DP	定志珍珠粉丸
SS	治心虛夢泄. 蛤粉ㆍ黃柏(炒)ㆍ人參ㆍ白茯苓 各三兩, 遠志ㆍ菖蒲ㆍ靑黛 各二兩, 樗根白皮 一兩. 右爲末, 麪糊和丸梧子大, 靑黛爲衣. 空心, 薑鹽湯下五十丸. 《正傳》


CC	夢泄亦屬鬱
ZZ	本事曰, 腎氣閉, 卽泄精. 素問曰, 腎者, 作强之官, 伎巧出焉. 又曰, 腎藏精. 盖腎能攝精氣, 以生育人倫者也. 或育或散, 皆主於腎. 今腎氣衰, 則一身之精氣, 無所管攝, 故妄行而出不時, 猪苓丸一方, 正爲此設.
ZZ	綱目曰, 夢遺屬鬱滯者, 居太半, 庸醫不知其鬱, 但用澁劑固脫, 殊不知愈澁愈鬱, 其病反甚. 嘗治一男子, 夢遺白濁, 小腹有氣衝上, 每日腰熱, 卯作酉涼, 腰熱作則手足冷, 前陰無氣, 腰熱退則前陰氣耕, 手足溫. 又朝多下氣, 暮多噫氣, 一旬二旬必遺. 脈且弦滑而大, 午則洪大. 予知其有鬱滯, 先用沈香和中丸下之方見痰飮, 次用加減八味湯方見五藏, 呑滋腎丸方見小便百丸. 若與澁藥則遺與濁反甚, 或一夜再遺, 改用導赤散方見五藏大劑煎服, 遺濁皆止.
ZZ	又一男子夢遺, 醫與澁藥反甚, 先與神芎丸方見五藏大下之, 却服此猪苓丸亦痊. 可見夢遺屬鬱滯者多矣.


CC	精滑脫屬虛
ZZ	仲景曰, 失精家, 小腹弦急, 陰頭寒, 目眩髮落, 脈極虛芤遲, 爲淸穀, 亡血, 失精. 男子失精, 女人夢交, 桂枝龍骨牡蠣湯主之.
ZZ	靈樞曰, 恐懼而不解則傷精, 精傷則骨痠痿厥, 精時自下. 又曰, 精脫者耳聾.
ZZ	內經曰, 思想無窮, 所願不得, 意淫於外, 入房太甚, 宗筋弛縱, 發爲筋痿, 及爲白淫. 夫腎藏天一, 以慳爲事, 志意內治, 則精全而澁. 若思想外淫, 房室太甚, 則固有淫泆不守, 輒隨溲尿而下. 然本於筋痿者, 以宗筋弛縱也. 《謙甫》
ZZ	其不御女漏者, 或聞淫事, 或見美色, 或思想無窮, 所願不得, 或入房太甚, 宗筋弛縱, 發爲筋痿而精自出者, 謂之白淫. 宜乎滲漏而不止也. 宜加減珍珠粉丸方見小便.
ZZ	又曰, 慾心一動, 精隨念去, 凝滯久則莖中痒痛, 常如欲小便, 然或從小便而出, 或不從便出而自流者, 謂之遺精. 比之夢遺尤甚, 八物湯加減, 呑珍珠粉丸方見上.
ZZ	少時慾過, 陽脫而遺泄者, 宜金鎖正元丹方見五藏ㆍ秘眞丹. 《入門》
ZZ	精滑專主濕熱, 用黃柏ㆍ知母ㆍ牡蠣ㆍ蛤粉. 《丹溪》
ZZ	一人虛而泄精, 脈弦大, 服諸藥不效, 後用五倍子一兩, 白茯苓二兩爲丸, 服之良愈. 五倍澁脫之功, 敏於龍骨蛤粉也. 《綱目》
ZZ	童男陽盛, 情動於中, 志有所慕而不得, 遂成夜夢而遺精, 愼不可補, 淸心乃安, 朝服淸心蓮子飮方見消渴, 暮服定志丸方見神部. 《醫鑑》
ZZ	戴氏曰, 不因夢而自泄者, 謂之精滑, 皆相火所動也.
ZZ	精滑脫, 宜巴戟丸ㆍ補眞玉露丸ㆍ固精丸ㆍ芡實丸ㆍ瑣陽丹ㆍ玉鎖丹ㆍ秘元丹ㆍ約精元ㆍ九龍丹, 皆可選用.
DP	巴戟丸
SS	治面色白而不澤, 悲愁欲哭, 脈按之空虛, 是爲脫精, 脫神. 宜峻補肝腎, 收斂精氣, 補益元陽. 五味子ㆍ巴戟ㆍ肉蓯蓉ㆍ兎絲子ㆍ人參ㆍ白朮ㆍ熟地黃ㆍ骨碎補ㆍ茴香ㆍ牡蠣ㆍ龍骨ㆍ覆盆子ㆍ益智仁 各等分. 右爲末, 蜜丸梧子大, 每三十丸, 米飮呑下, 日三服. 虛甚, 八物湯呑下. 《東垣》
DP	補眞玉露丸
SS	治陽虛精脫不禁. 白茯苓ㆍ白龍骨(水飛)ㆍ韭子酒(浸炒)ㆍ兎絲子(酒浸煮) 各等分. 右爲末, 蜜丸梧子大, 每五十丸, 空心, 溫酒或鹽湯呑下, 後以美饍壓之. 宜火日修合. 《寶鑑》
DP	桂枝龍骨牡蠣湯
SS	治失精. 桂枝ㆍ白芍藥ㆍ龍骨(煆)ㆍ牡蠣(煆)ㆍ生薑 各三兩, 甘草 二兩, 大棗 十二枚. 右剉, 以水七升, 煮至三升, 分三服. 《仲景》
DP	固精丸
SS	治腎虛精泄, 能秘精收脫. 知母ㆍ黃柏(幷鹽水炒) 各一兩, 牡蠣(煆)ㆍ芡實ㆍ蓮花蘂ㆍ白茯苓ㆍ遠志 各三錢, 龍骨 二錢, 山茱萸 五錢. 右爲末, 山藥糊和丸梧子大, 朱砂爲衣. 空心, 鹽湯下五十丸. 《心法》
DP	芡實丸
SS	治陽虛, 未交先泄, 及夢泄神效. 芡仁 五百箇(七夕), 蓮花鬚ㆍ山茱萸 各一兩, 白疾黎 五兩, 覆盆子 二兩, 龍骨 五錢. 右爲末, 蜜丸梧子大, 空心, 蓮肉煎湯下六七十丸. 《入門》
DP	瑣陽丹
SS	治脫精滑泄不禁. 桑螵蛸(灸) 三兩, 龍骨ㆍ白茯苓 各一兩. 右爲末, 糊丸梧子大, 煎茯苓, 鹽湯下七十丸. 《得效》
DP	玉鎖丹
SS	治精氣虛滑, 遺泄不禁. 龍骨ㆍ蓮花蘂ㆍ芡仁ㆍ烏梅肉 各等分. 右爲末, 山藥糊和丸小豆大, 空心, 米飮下三十丸. 《得效》
DP	秘元丹
SS	治精不禁, 危急者. 龍骨(酒煮焙)ㆍ靈砂(水飛) 各一兩, 縮砂ㆍ訶子(小者煨取肉) 各五錢. 右爲末, 糯米糊和丸菉豆大, 溫水下十五丸, 加至三十丸. 《丹心》
DP	約精丸
SS	治小便中泄精不止. 新韭子(霜後採者) 一斤(酒浸一宿焙), 白龍骨 二兩. 右爲末, 酒調糯米粉爲糊, 和丸梧子大, 空心, 鹽湯下三十丸. 《直指》
DP	九龍丹
SS	治精滑. 枸杞子ㆍ金櫻子ㆍ山楂子ㆍ蓮子ㆍ蓮花ㆍ熟地黃ㆍ芡仁ㆍ白茯苓ㆍ當歸 各等分. 右爲末, 酒麪糊和丸梧子大, 空心, 溫酒或鹽湯下五十丸. 如精滑, 便濁者, 服二三日, 尿淸如水, 飮食倍常, 行步輕健. 《正傳》
DP	治小便白濁出髓條方
SS	酸棗仁(炒)ㆍ白朮ㆍ人參ㆍ白茯苓ㆍ破故紙ㆍ益智仁ㆍ茴香ㆍ牡蠣(煆) 各等分. 右爲末, 加靑鹽酒糊和丸梧子大, 空心, 溫酒, 或米飮下三十丸. 《心法》


CC	白淫
ZZ	內經曰, 思想無窮, 所願不得, 或入房太甚, 宗筋弛縱, 發爲筋痿, 及爲白淫.
ZZ	張子和曰, 莖中作痛, 痛極則痒, 或陰莖挺縱不收, 或出白物如精, 隨溲而下, 得之於房室勞傷, 及邪術所使. 宜以降心火之劑下之. 宜服瀉心湯方見火熱ㆍ淸心蓮子飮方見消渴.
ZZ	白淫, 宜珍珠粉丸方見上ㆍ金箔丸ㆍ白龍丸.
ZZ	白淫, 宜與精滑脫條同參, 治之.
DP	金箔丸
SS	治白淫, 亦治夢泄. 晩蠶蛾(炒)ㆍ破故紙(炒)ㆍ韭子(炒)ㆍ牛膝(酒浸)ㆍ肉蓯蓉(酒浸)ㆍ龍骨ㆍ山茱萸ㆍ桑螵蛸(灸)ㆍ兎絲子(酒浸) 各一兩. 右爲末, 蜜丸梧子大, 空心, 酒下三十丸. 《寶鑑》
DP	白龍丸
SS	治虛勞腎損, 白淫滑泄. 鹿角霜ㆍ牡蠣(煆) 各二兩, 龍骨(生) 一兩. 右爲末, 酒麪糊和丸梧子大, 空心, 溫酒, 鹽湯下三五十丸. 不惟治遺精, 且能固精壯陽, 神效. 《醫鑑》


CC	濕痰滲爲遺精
ZZ	宜服加味二陳湯, 及樗根白皮丸. 《醫鑑》
DP	加味二陳湯
SS	半夏(薑製)ㆍ赤茯苓(鹽水炒)ㆍ梔子(炒黑) 各一錢半, 陳皮ㆍ白朮ㆍ桔梗ㆍ升麻(酒炒)ㆍ柴胡(酒炒)ㆍ甘草 各一錢, 石菖蒲 七分, 黃柏ㆍ知母 各三分. 右剉, 作一服, 薑 三片, 水煎, 空心服.
DP	樗根白皮丸
SS	治濕熱傷脾, 遺精. 韭子(炒) 一兩, 白芍藥(炒) 五錢, 黃柏ㆍ知母(幷鹽水炒)ㆍ牡蠣(煆) 各三錢, 白朮ㆍ枳實ㆍ茯苓ㆍ柴胡ㆍ升麻 各二錢. 右爲末, 神麴糊和丸梧子大, 空心, 鹽湯下五十丸.


CC	補精藥餌
ZZ	宜服人參固本丸ㆍ瓊玉膏ㆍ斑龍丸ㆍ地黃元ㆍ延年益壽不老丹ㆍ延齡固本丹ㆍ固眞飮子.
DP	人參固本丸
SS	補精生血. 方見身形
DP	瓊玉膏
SS	生精補氣. 方見身形
DP	斑龍丸
SS	補精血. 方見身形
DP	地黃元
SS	卽錢氏方, 六味地黃元也. 專補腎水, 能生精, 補精, 滋陰. 方見虛勞
DP	延年益壽不老丹
SS	能生精補腎. 方見身形
DP	延齡固本丹
SS	能補精, 益血氣. 方見身形
DP	固眞飮子
SS	治精氣滑脫, 將成勞證, 能補腎精, 滋陰. 方見虛勞


CC	單方
XX	或煎服, 或丸服, 或作末服, 或酒浸服.
XX	凡二十一種.
DP	地黃
SS	浸汁, 洒酒, 九蒸九曝, 謂之熟地黃. 不蒸曝而陰乾者, 謂之生乾地黃. 熟者性溫, 能滋腎補血, 益髓塡精. 生乾者性平, 亦能補精血. 丸服, 酒浸服皆佳. 《本草》
DP	兎絲子
SS	添精益髓, 治莖中寒, 精自出. 亦治鬼交泄精. 爲末服, 作丸服, 皆佳. 《本草》
DP	肉蓯蓉
SS	益精髓. 治男子泄精, 又治精敗面黑. 肉蓯蓉四兩, 水煮令爛, 細硏, 入精羊肉, 分爲四度, 和五味及米, 煮粥空心服. 《本草》
DP	五味子
SS	益男子精. 《本草》
SS	五味子膏, 澁精氣, 治夢遺滑脫. 五味子一斤, 洗淨水浸一宿, 挼取汁, 去核, 以布濾過, 入鍋內, 入冬蜜二斤, 慢火熬成膏. 每取一二匙, 空心, 白湯調服. 《本草》
DP	何首烏
SS	益精髓. 取根, 米泔浸一宿, 竹刀刮去皮, 黑豆汁拌, 曝乾. 爲末和酒服, 或蜜丸服, 皆佳. 《入門》
DP	白茯苓
SS	酒浸, 與光明砂同用, 能秘精. 《東垣》《湯液》
SS	治心虛夢泄. 白茯苓細末, 每四錢, 米飮調下, 日三. 《直指》
DP	枸杞子
SS	補益精氣. 作丸服, 或浸酒服, 皆佳. 《本草》
DP	金櫻子
SS	澁精氣, 止遺泄. 和雞頭實作水陸丹方見正傳, 補眞秘精甚佳. 《本草》
DP	山茱萸
SS	添益精髓, 能秘精. 煎服, 丸服, 幷佳. 《本草》
DP	牡蠣
SS	治鬼交泄精, 又治精滑不固. 火煆醋淬七次, 爲末, 醋糊和丸梧子大. 每五十丸, 空心, 鹽湯下, 名曰固眞丸. 《東垣》
DP	桑螵蛸
SS	益精氣, 又主漏精. 蒸過搗末, 和米飮服. 或作丸服. 《本草》
DP	原蠶蛾
SS	益精氣, 止泄精. 灸爲末, 或散, 或丸服, 皆佳. 《本草》
DP	蜻蛉
SS	卽蜻蜓也. 止泄精. 炒爲末, 或散, 或丸服. 《本草》
DP	雞頭實
SS	卽芡仁也. 益精氣, 能秘精氣. 爲末, 或散, 或丸, 或作粥服《本草》
DP	覆盆子
SS	主腎精虛竭. 酒浸蒸乾爲末, 或散, 或丸服. 《本草》
DP	胡麻
SS	卽黑脂麻也. 塡精髓. 酒蒸半日, 曬乾爲末, 或散, 或丸服, 皆佳. 《本草》
DP	韭子
SS	主夢泄, 止泄精. 得桑螵蛸ㆍ龍骨, 主漏精. 微炒爲末, 或散, 或丸服之. 《本草》
DP	龍骨
SS	主夢泄精. 又龍骨, 韭子, 爲泄精要藥. 火煆爲末, 或散, 或丸服. 《綱目》
DP	鹿茸
SS	主夢泄, 止泄精. 灸去毛, 爲末, 或散, 或作丸服, 皆佳. 《本草》
DP	黃狗肉
SS	塡精髓, 和五味. 煮熟空心食. 《本草》
DP	膃肭臍
SS	主精冷, 精衰. 灸爲末, 或散服, 或丸服, 皆佳. 《本草》


CC	導引法
ZZ	治遺精, 以手兜托外腎, 一手摩擦臍輪, 左右輪換, 久久擦之, 不惟可以止精, 且可以補下元. 更擦腎兪, 胸前, 脇下, 湧泉, 但心窩忌擦. 《入門》
ZZ	又法, 止遺精, 用短床或蒲蘿內, 側身曲腿而臥, 不許伸脚, 病自安. 《回春》
ZZ	又法, 夜半子時分, 陽正興時, 仰臥, 瞑目, 閉口, 舌頂上顎, 將腰拱起, 用左手中指, 頂住尾閭穴, 用右手大指, 頂住無名指根拳着. 又將兩腿俱伸, 兩脚十指俱摳, 提起一口氣, 心中存想, 脊背腦後, 上貫至頂門, 慢慢直下, 至丹田. 方將腰腿手脚, 從容放下. 如再行照前而陽衰矣. 如陽未衰, 再行兩三遍. 此法不惟速去泄精之疾, 久則水火旣濟, 永無疾病矣. 《回春》


CC	鍼灸法
ZZ	遺精夢泄, 心兪ㆍ白環兪ㆍ膏肓兪ㆍ腎兪ㆍ中極ㆍ關元等穴, 或鍼, 或灸. 《綱目》
ZZ	失精精溢, 中極ㆍ大赫ㆍ然谷ㆍ太衝等穴, 皆主之. 《綱目》
ZZ	虛勞失精, 宜取大赫ㆍ中封. 《綱目》
ZZ	遺精, 五藏虛竭, 灸曲骨端一穴, 四七壯. 穴在前陰橫骨中央, 曲如月中央是也. 《綱目》
ZZ	便濁, 失精, 取腎兪. 夢泄精, 取三陰交, 各灸二七壯神效. 《得效》


BB	氣


CC	氣爲精神之根蔕
ZZ	東垣曰, 氣者神之祖, 精乃氣之子, 氣者, 精神之根蔕也.
ZZ	茅眞君曰, 氣是添年藥, 心爲使氣神, 若知行氣主, 便是得仙人. 《養性》


CC	氣生於穀
ZZ	靈樞曰, 人受氣於穀, 穀入於胃, 以傳與肺, 五藏六府, 皆以受氣. 其淸者爲榮, 其濁者爲衛, 榮在脈中, 衛在脈外. 營周不休, 五十度而復大會, 陰陽相貫, 如環無端.
ZZ	又曰, 上焦開發, 宣五穀味, 熏膚, 充身, 澤毛, 若霧露之漑, 是謂氣.
ZZ	正理曰, 日啖飮食之精熟者, 益氣, 此氣生於穀, 故從气從米. 人身之中, 全具天地陰陽造化之氣, 得勤而用之. 人年二十而氣壯, 節慾少勞, 則氣長而緩, 多慾勞倦, 則氣少而短. 氣少則身弱, 身弱則病生, 病生則命危矣.


CC	氣爲衛衛於外
ZZ	靈樞曰, 衛氣者, 所以溫分肉, 而充皮膚, 肥腠理, 而司開闔, 故衛氣溫則形分足矣.
ZZ	內經曰, 衛者, 水穀之悍氣也. 其氣慓疾滑利, 不能入於脈也. 故循皮膚之中, 分肉之間, 熏於肓膜, 散於胸腹.
ZZ	又曰, 陽氣者, 一日而主外, 平旦人氣生, 日中而陽氣隆, 日西而陽氣虛, 氣門乃閉. 是故暮而收拒, 無擾筋骨, 無見霧露. 反此三時, 形乃困薄.
ZZ	又曰, 陽氣若天與日, 失其所, 則折壽而不彰. 故天運當以日光明, 是故陽因而上, 衛外者也. 釋曰, 陽主動, 凡人之知覺運動, 耳目視聽言嗅, 皆陽氣熏膚, 充身, 澤毛, 若霧露之漑而充之耳. 若陽氣一失其所, 則散解不行, 而熏充澤漑之道澁, 所以九竅閉塞于內, 肌肉壅滯于外, 而知覺運動視聽言嗅之靈, 皆失也. 人之陽氣, 猶天之日光, 人失陽氣則壽命易折, 猶天失光明, 則萬物無以發生也.
ZZ	入門曰, 人身之氣流行, 每子時, 自左脚心涌泉穴起陽, 循左足腹脇手, 而上至頭頂顖門, 午位而止. 午時自頂門, 循右手脇腹足, 而下至右脚心而止. 是坎离爲陰陽消息也.


CC	衛氣行度
ZZ	靈樞曰, 衛氣之行, 一日一夜五十周於身, 晝日行於陽二十五周, 夜行於陰二十五周. 是故平旦陰盡, 陽氣出於目, 目張則氣上行於頭, 循項下足太陽, 循背下至小指之端. 其散者, 別於目銳眥, 下手太陰, 下至手小指之間外側. 其散者, 別於目銳眥, 下足少陽, 注小指次指之間, 以上循手少陽之分側, 下至小指之間. 其別者, 以上至耳前, 注足陽明, 以下行至跗上, 入五指之間. 其散者, 從耳下, 下手陽明, 入大指之間, 入掌中. 其至於足也, 入足心, 出內踝下, 行陰分, 復合於目, 故爲一周. 二十五周於身, 陽盡於陰, 陰受氣矣. 其始入於陰, 常從足少陰注於腎, 腎注於心, 心注於肺, 肺注於肝, 肝注於脾, 脾復注於腎, 亦如陽行之二十五周而復合於目矣.
ZZ	又曰, 人經脈上下左右前後二十八脈, 周身十六丈二尺, 以應二十八宿, 漏水下百刻, 以分晝夜, 故一萬三千五百息, 氣行五十營於身矣.
ZZ	東垣曰, 元氣之來也, 徐而和, 細細如線. 邪氣之來也, 緊而强, 如巨川之水不可遏也.


CC	榮衛異行
ZZ	綱目曰, 榮氣之行, 自太陰始, 至足厥陰終, 一周於身也. 詳其一周於身, 外至身體四肢, 內至五藏六府, 無不周遍, 故其五十周, 無晝夜陰陽之殊. 衛氣之行則不然, 晝但周陽於身體四肢之外, 不入五藏六府之內, 夜但周陰於五藏六府之內, 不出於身體四肢之外. 故必五十周至平但, 方與榮大會於肺手太陰也.


CC	生氣之原
ZZ	難經疏曰, 十二經脈者, 皆係於生氣之原. 所謂生氣之原者, 謂腎間動氣也. 此五藏六府之本, 十二經脈之根, 呼吸之門, 三焦之原, 一名守邪之神. 故氣者, 人之根本也.
ZZ	又曰, 氣海, 丹田, 實爲生氣之原. 氣海一穴, 在臍下一寸半. 丹田一穴, 一名關元, 在臍下三寸.


CC	氣爲呼吸之根
ZZ	正理曰, 人受生之初, 在胞胎之內, 隨母呼吸, 及乎生下, 剪去臍帶, 則一點眞靈之氣, 聚于臍下. 凡人唯氣最先, 莫先於呼吸. 眼耳鼻舌意是謂六慾, 皆由是氣, 非是氣, 則聲色香味觸法都不知覺. 氣之呼接于天根, 氣之吸接于地根, 氣之在人身, 一日周行八百一十丈.
ZZ	易曰, 一闔一闢謂之變, 往來不窮謂之通. 程伊川曰, 涵養之道, 出入之息者, 闔闢之機而已. 又曰, 闔闢往來, 見之鼻息. 張橫渠曰, 人之有息, 盖剛柔相摩, 乾坤闔闢之象也. 朱紫陽調息箴曰, 氤氳開闔, 其妙無窮, 誰其屍之, 不宰之功.
ZZ	參同契曰, 二用無爻位, 周流行六虛, 六虛, 卽卦之六畵也. 以喩一呼一吸, 往來上下, 久之則神凝息定, 所以成變化也. 呼則氣出, 陽之闢也. 吸則氣入, 陰之闔也. 盖人身之陰陽, 與天地陰陽相似, 若能御呼吸於上下, 使之周流不息, 則闔闢往來之妙, 盡在吾身中. 元和子曰, 人身大抵同天地, 是也.
ZZ	莊周曰, 眞人之息, 息之以踵, 衆人之息, 息之以喉. 盖氣在下焦, 其息遠, 氣在上焦, 其息促. 義亦類此.


CC	胎息法
ZZ	眞詮曰, 人在胎中, 不以口鼻呼吸, 惟臍帶繫于母之任脈, 任脈通于肺, 肺通于鼻. 故母呼亦呼, 母吸亦吸, 其氣皆于臍上往來. 天台謂, 識神托生之始, 與精血合根在于臍. 是以人生時, 惟臍相連, 初學調息, 須想其氣出從臍出, 入從臍滅. 調得極細, 然後不用口鼻, 但以臍呼吸, 如在胞胎中, 故曰胎息. 初閉氣一口, 以臍呼吸, 數之至八十一, 或一百二十, 乃以口吐氣. 出之當令極細, 以鴻毛着于口鼻之上, 吐氣而鴻毛不動爲度. 漸習漸增, 數之久可至千, 則老者更少, 日還一日矣. 葛仙翁每盛暑, 輒入深淵之底, 十日許乃出, 以其能閉氣胎息耳. 但知閉氣, 不知胎息無益也.
ZZ	養性曰, 胎息者, 如嬰兒在母胎中, 氣息自在, 上至氣關, 下至氣海, 不假口鼻之氣. 故能閉氣不息, 能入深泉, 旬日不出也.
ZZ	又曰, 內觀之要, 靜神定心, 亂想不起, 邪妄不侵, 氣歸臍爲息, 神入氣爲胎, 胎息相合, 混而爲一, 名曰太乙.


CC	調氣訣
ZZ	彭祖曰, 和神導氣之道, 當得密室閉戶, 安床煖席, 枕高二寸半, 正身偃臥瞑目, 閉氣於胸膈中, 以鴻毛着鼻上而不動, 經三百息, 耳無所聞, 目無所見, 心無所思. 如此則寒暑不能侵, 蜂蠆不能毒, 壽三百六十歲, 此隣於眞人也.
ZZ	養性曰, 人身虛無, 但有遊氣, 氣息得理, 卽百病不生. 故善攝養者, 須知調氣方焉. 調氣之法, 夜半後日中前, 氣生得調, 日中後夜半前, 氣死不得調. 調氣之時, 則仰臥, 床鋪厚軟, 枕高下, 共身平, 舒手展脚, 兩手握固, 去身四五寸, 兩脚相去四五寸, 數數叩齒, 飮玉漿. 引氣從鼻入腹, 足則停止, 有力更取. 久住氣悶, 從口細細吐出盡, 遠以鼻細細引入, 出氣一準前法, 閉口以心中數數, 令耳不聞, 能至千則去仙不遠矣. 若天陰風雨, 大寒暑, 勿取氣, 但閉之.
ZZ	又曰, 凡吐者出故氣, 亦名死氣, 納者取新氣, 亦名生氣. 故老子云, 玄牝之門鼻曰玄門, 口曰牝戶, 天地之根, 綿綿若存, 用之不勤, 言口鼻, 天地之間, 可以出納陰陽死生之氣也.
ZZ	正理曰, 守氣之妙, 在乎全精, 尤當防其睡眠. 夫人遇行走則氣急而嗄, 甚睡則氣麤而齁, 惟坐靜, 則氣平而緩.
ZZ	醫鑑曰, 人自十六歲, 精氣漸減, 不但男女之慾足以損敗, 一與事應, 則視聽言動, 皆耗散精氣之原. 故釋氏面壁, 仙家坐關, 皆築基, 煉己苦行, 以防耗此神氣, 便是長生之術.


CC	肺主氣
ZZ	內經曰, 肺主氣. 又曰, 諸氣者, 皆屬於肺. 註曰, 肺有六葉兩耳, 葉中有二十四孔行列, 分布陰陽淸濁之氣.
ZZ	又曰, 肺藏氣. 氣有餘則喘咳上氣, 不足則息利少氣.
ZZ	靈樞曰, 膻中爲氣之海膻中者, 肺室也, 有餘則胸面俱赤, 不足則少氣力不多言.


CC	脈法
ZZ	仲景曰, 脈浮而汗出如流珠者, 衛氣衰也.
ZZ	又曰, 寸口脈微而澁, 微者衛氣衰, 澁者榮氣不足.
ZZ	脈經曰, 寸口脈, 瞥瞥如羹上肌者, 陽氣微, 縈縈如蜘蛛絲者, 陰氣衰也.
ZZ	又曰, 代者氣衰, 細者氣少, 浮而絶者, 氣欲絶.
ZZ	又曰, 趺陽脈浮而澁, 澁則衛氣虛, 虛則短氣.
ZZ	脈訣曰, 下手脈沈, 便知是氣, 沈極則伏, 濇弱難治, 其或沈滑, 氣兼痰飮.
ZZ	又曰, 沈弦細動, 皆氣痛證, 心痛在寸, 腹痛在關, 下部在尺, 脈象顯然.
ZZ	仲景曰, 趺陽脈微而緊, 緊則爲寒, 微則爲虛, 微緊相搏則爲短氣.


CC	氣爲諸病
ZZ	丹溪曰, 周流乎一身, 以爲生者氣也. 苟內無所傷, 外無所感, 何氣病之有哉. 今者冷氣, 滯氣, 逆氣, 上氣, 皆是肺受火邪, 氣得炎上之化, 有升無降, 熏蒸淸道甚而轉成劇病. 局方例用辛香燥熱之劑, 是以火濟火也.
ZZ	張子和曰, 諸病皆生於氣, 諸痛皆因於氣.
ZZ	回春曰, 風傷氣者爲疼痛, 寒傷氣者爲戰慄, 暑傷氣者爲熱悶, 濕傷氣者爲腫滿, 燥傷氣者爲閉結.
ZZ	序例曰, 人生氣中如魚在水, 水濁則魚瘦, 氣昏則人病. 邪氣之傷人最爲深重, 經絡旣受此氣, 傳入藏府, 隨其虛實, 冷熱結以成病, 病又相生, 故流變遂廣矣.


CC	氣逸則滯
ZZ	臞仙曰, 人之勞倦, 有生於無端. 不必持重執輕, 仡仡終日, 惟是閑人, 多生此病. 盖閑樂之人, 不多運動氣力, 飽食坐臥, 經絡不通, 血脈凝滯使然也. 是以貴人貌樂而心勞, 賤人心閑而貌苦. 貴人嗜慾不時, 或昧於忌犯, 飮食珍羞, 便乃寢臥. 故常須用力, 但不至疲極. 所貴榮衛流通, 血脈調暢, 譬如流水不汚, 戶樞不蠹也.
ZZ	入門曰, 逸則氣滯, 亦令氣結. 輕者, 行動卽愈, 重者, 橘皮一物湯.
DP	橘皮一物湯
SS	橘皮, 洗淨, 一兩, 新汲水煎服.


CC	七氣
ZZ	七氣者, 喜怒悲思憂驚恐, 或以爲寒熱恚怒喜憂愁, 皆通也. 《直指》
ZZ	直指曰, 人有七情, 病生七氣. 氣結則生痰, 痰盛則氣愈結. 故調氣必先豁痰, 如七氣湯, 以半夏主治, 而官桂佐之, 盖良法也.
ZZ	又曰, 七氣相干, 痰涎凝結, 如絮如膜, 甚如梅核, 窒碍於咽喉之間, 喀不出嚥不下, 或中滿艱食, 或上氣喘急, 曰氣隔, 曰氣滯, 曰氣秘, 曰氣中. 以至五積, 六聚, 疝癖, 癥瘕, 心腹塊痛, 發則欲絶, 殆無往而不至矣.
ZZ	宜服七氣湯ㆍ四七湯ㆍ分心氣飮ㆍ香橘湯.
DP	七氣湯
SS	治七情鬱結, 心腹絞痛. 半夏(製) 三錢, 人參ㆍ肉桂ㆍ甘草(灸) 各七分. 右剉, 生薑 三片, 煎服. 《局方》
DP	四七湯
SS	治七氣凝結, 狀如破絮, 或如梅核, 窒碍咽喉, 咯不出, 嚥不下. 或胸膈痞滿, 痰涎壅盛. 半夏(製) 二錢, 赤茯苓 一錢六分, 厚朴(製) 一錢二分, 紫蘇葉 八分. 右剉, 薑 七片, 棗 二枚, 煎服. 《局方》
DP	分心氣飮
SS	治七情痞滯, 通利大小便, 淸而疏快. 紫蘇葉 一錢二分, 甘草(灸)七分, 半夏(製)ㆍ枳殼 各六分, 靑皮ㆍ陳皮ㆍ木通ㆍ大腹皮ㆍ桑白皮ㆍ木香ㆍ赤茯苓ㆍ檳榔ㆍ蓬朮ㆍ麥門冬ㆍ桔梗ㆍ桂皮ㆍ香附子ㆍ藿香 各五分. 右剉, 薑 三片, 棗 二枚, 燈心 十莖, 煎服. 《直指》
DP	香橘湯
SS	治七情所傷, 中脘腹脇脹滿. 香附米(炒)ㆍ半夏(製)ㆍ橘皮 各一錢半, 甘草(灸) 五分. 右剉, 薑 五片, 棗 二枚, 煎服. 《直指》


CC	九氣
ZZ	黃帝問曰, 余知百病生於氣也. 怒則氣上, 喜則氣緩, 悲則氣消, 恐則氣下, 寒則氣收, 炅則氣泄, 驚則氣亂, 勞則氣耗, 思則氣結, 九氣不同, 何病之生. 岐伯對曰, 怒則氣逆, 甚則嘔血及飱泄, 故氣上矣. 喜則氣和志達, 榮衛通利, 故氣緩矣. 悲則心系急, 肺布葉擧而上焦不通, 榮衛不散, 熱氣在中, 故氣消矣. 恐則精却, 却則上焦閉, 閉則氣還, 還則下焦脹, 故氣不行矣. 寒則腠理閉, 氣不行, 故氣收矣. 炅則腠理開, 榮衛通, 汗大泄, 故氣泄矣. 驚則心無所倚, 神無所歸, 慮無所定, 故氣亂矣. 勞則喘息汗出, 內外皆越, 故氣耗矣. 思則心有所存, 神有所歸, 正氣留而不行, 故氣結矣. 《內經》
ZZ	又有九氣, 一曰膈氣, 二曰風氣, 三曰寒氣, 四曰熱氣, 五曰憂氣, 六曰喜氣, 七曰驚氣, 八曰怒氣, 九曰山嵐瘴氣. 積聚如盃, 心腹刺痛, 發則欲死, 宜神仙九氣湯, 正氣天香湯. 《得效》
ZZ	九氣治法, 高者抑之, 下者擧之, 寒者熱之, 熱者寒之, 驚者平之, 勞者溫之, 結者散之, 喜者以恐勝之, 悲者以喜勝之. 《心法》
DP	神仙九氣湯
SS	治九氣作痛. 香附子ㆍ片子薑黃ㆍ甘草(灸) 各等分. 右爲末, 每服二錢, 鹽湯點服. 《得效》
DP	正氣天香湯
SS	治同上, 亦治婦人氣痛. 香附子 三錢, 烏藥ㆍ陳皮ㆍ紫蘇葉 各一錢, 乾薑ㆍ甘草 各五分. 右剉, 水煎服. 或爲末, 鹽湯點服二錢, 亦佳. 《丹溪》


CC	中氣
ZZ	本事曰, 凡人暴喜傷陽, 暴怒傷陰, 憂愁怫意, 氣多厥逆, 便覺涎潮, 昏塞, 牙關緊急, 若槪作中風用藥, 多致殺人. 若有此證, 急化蘇合香元灌之, 醒後隨證調治.
ZZ	得效曰, 中風則脈浮身溫, 口多痰涎, 中氣則脈沈身涼, 口無痰涎. 中風而以中氣藥治之, 亦無所傷. 中氣而以中風藥投之, 禍不旋踵. 先用蘇合香元, 次用七氣湯, 加石菖蒲.
ZZ	方氏曰, 中風多不能治, 中氣須臾便醒, 其故何歟. 夫中風中氣一源流也. 皆由忿怒所致. 人之五志, 惟怒爲甚, 所以爲病之暴也. 盖少壯之人, 氣血未虛, 眞水未竭, 火畏於水, 不能上升, 所以身涼無痰涎, 須臾便醒也. 老衰之人, 氣血俱虛, 眞水已竭, 火寡於畏, 得以上升, 所以身溫有痰涎, 多不能治也.
ZZ	入門曰, 中氣, 虛者, 八味順氣散, 實者四七湯.
ZZ	回春曰, 中氣者, 因與人相爭, 暴怒氣逆, 而暈倒也. 先用薑湯灌救, 甦後用木香順氣散.
ZZ	醫鑑曰, 內經曰, 無故而瘖, 脈不至, 不治自己, 謂氣暴逆也. 氣復則已. 審如是, 雖不服藥亦可.
DP	八味順氣散
SS	治中氣最佳. 人參ㆍ白朮ㆍ白茯苓ㆍ靑皮ㆍ白芷ㆍ陳皮ㆍ烏藥 各七分, 甘草 三分. 右剉, 水煎服. 《得效》
DP	木香順氣散
SS	治中氣. 烏藥ㆍ靑皮ㆍ香附子ㆍ陳皮ㆍ半夏(製)ㆍ厚朴ㆍ枳殼 各一錢, 木香ㆍ縮砂 各五分, 桂皮ㆍ乾薑ㆍ甘草(灸) 各三分. 右剉, 薑 三片, 水煎服. 《回春》


CC	上氣
ZZ	靈樞曰, 邪在肺則寒熱上氣.
ZZ	內經曰, 肺藏氣. 氣有餘則喘咳上氣.
ZZ	上氣者, 呼多吸少, 氣息促急也. 宜蘇子降氣湯ㆍ秘傳降氣湯ㆍ至聖來復丹方見下ㆍ沈香降氣湯ㆍ快氣湯.
DP	蘇子降氣湯
SS	治上氣喘促. 半夏麴ㆍ蘇子(炒硏) 各一錢, 肉桂ㆍ陳皮(去白) 各七分半, 當歸ㆍ前胡ㆍ厚朴ㆍ甘草(灸) 各五分. 右剉, 薑 三片, 棗 二枚, 紫蘇 五葉, 同煎服. 《局方》
DP	秘傳降氣湯
SS	治上氣及氣不升降, 頭目昏眩, 腰脚無力. 桑白皮 一錢, 陳皮ㆍ枳殼ㆍ柴胡ㆍ甘草(灸) 各五分, 地骨皮ㆍ五加皮ㆍ骨碎補ㆍ訶子皮ㆍ草果ㆍ桔梗ㆍ半夏麴 各三分. 右剉, 薑 三片, 紫蘇 三葉, 水煎服. 《局方》
DP	沈香降氣湯
SS	治氣不升降, 上氣喘促. 便香附子 四兩, 甘草(灸) 一兩二錢, 縮砂 五錢, 沈香 四錢. 右爲細末, 每服二錢, 以蘇鹽湯調下. 《正傳》
DP	快氣湯
SS	治同上. 香附子 三兩半, 縮砂 八錢, 甘草(灸) 四錢. 右細末, 每一錢, 鹽湯點服. 《得效》
DP	一方
SS	卒上氣, 喘急, 鳴息, 便欲絶. 人參爲細末. 每一錢, 溫水調服, 日五六服. 濃煎服亦可. 《本草》
DP	又方
SS	治上氣. 白芥子一升, 搗碎, 盛袋, 浸二升酒中, 經七日. 每溫服三合, 日二次. 《本草》


CC	下氣
ZZ	綱目曰, 下氣屬心. 經曰, 夏脈者, 心也. 心脈不及, 下爲氣泄, 是也.
ZZ	又曰, 癲癎勞瘵者, 若氣下泄不止者, 必死. 此眞氣竭絶, 腸胃腠理閉塞, 穀氣不能宣通於腸胃之外, 故從腸胃中泄出也.
ZZ	河間曰, 腸胃鬱結, 穀氣內發, 而不能宣通於腸胃之外, 故善噫而或下氣也.
ZZ	仲景曰, 傷寒陽明病, 胃中有燥屎者, 必轉失氣, 下之卽愈. 轉失氣, 乃氣下泄也. 詳見寒門.


CC	短氣
ZZ	明理曰, 短氣者, 氣短而不能相續者是已. 若有氣上衝, 而實非氣上衝也. 呼吸雖數, 而不能相續, 似喘而不搖肩, 似呻吟而無痛, 實爲難辨之證. 要識其眞者, 氣急而短促, 是也.
ZZ	仲景曰, 平人寒熱, 短氣不足以息者, 實也. 又曰, 短氣有微飮, 當從小便去之. 苓桂朮甘湯主之, 腎氣丸亦主之方見虛勞.
ZZ	入門曰, 氣短者, 呼吸不相接續, 是也. 有結胸者, 有停水怔忡者, 有風濕相搏者, 有素弱氣虛者. 大抵心腹脹滿者爲實, 爲邪在裏, 心腹濡滿者爲虛, 爲邪在表.
ZZ	東垣曰, 氣短, 小便利者, 四君子湯, 去茯苓, 加黃芪補之.
ZZ	入門曰, 氣散則中虛, 倦怠無力, 短氣不足以息, 宜調中益氣湯方見內傷ㆍ人參養榮湯方見虛勞.
ZZ	脈經曰, 寸口脈沈, 胸中短氣.
DP	苓桂朮甘湯
SS	治胸有痰飮, 短氣. 赤茯苓 二錢, 桂枝ㆍ白朮 各一錢半, 甘草 五分. 右剉, 水煎服. 《仲景》


CC	少氣
ZZ	綱目曰, 少氣者, 氣少不足以言也.
ZZ	靈樞曰, 肺藏氣. 氣不足則息利少氣. 又曰, 肺虛則少氣不能報息. 又曰, 腎生氣. 腎虛則少氣力, 言吸吸, 骨痠, 懈惰不能動. 又曰, 膻中爲氣之海, 不足則少氣不足以言.
ZZ	內經曰, 怯然少氣者, 是水道不行, 形氣消索也. 言而微終日乃復言者, 奪氣也. 宜生脈散方見暑門ㆍ人參膏ㆍ獨參湯ㆍ黃芪湯.
ZZ	易老曰, 眞氣虛弱, 脈弱懶語, 宜四君子湯ㆍ人參黃芪湯ㆍ益氣丸.
ZZ	東垣曰, 內傷脾胃, 致中氣虛少, 宜補中益氣湯, 益胃升陽湯幷見內傷.
DP	人參膏
SS	治元氣虛乏, 精神短少, 言語不接. 能回元氣於無何有之鄕, 王道也. 人參一斤, 切片, 入砂鍋內, 水浮藥一指, 文武火煎乾一半, 傾在別處. 又將渣如前煎三次, 嚼參無味乃止. 却將前汁入鍋內熬成膏. 日服五六匙. 有肺火, 與天門冬對用, 甚妙. 《入門》
SS	人參治脾肺陽氣不足, 能補氣促, 短氣, 少氣. 非升麻爲引用, 不能補上升之氣. 升麻一分, 人參三分, 爲相得也. 若補下焦元氣, 瀉腎中火邪, 茯苓爲之使. 《東垣》
SS	人參膏, 獨參湯, 須以長流水煎服, 乃有奇效. 《醫說》
DP	獨參湯
SS	單用人參, 濃煎服. 《醫說》
DP	黃芪湯
SS	治氣虛發熱, 百脈搖動, 有如蟲行, 相火自足上升, 心常煩悸, 頭重腦悶, 乃淸和調勻, 鎭定之劑也. 黃芪 二錢, 人參ㆍ甘草 各一錢, 當歸 五分, 五味子 九粒. 右剉, 煎服. 《活人心方》
DP	四君子湯
SS	補眞氣虛弱, 治氣短, 氣少. 人參(去蘆)ㆍ白茯苓ㆍ白朮ㆍ甘草(灸) 各一錢二分半. 右剉, 水煎服. 《局方》
SS	方氏曰, 人參, 補肺扶脾, 白朮, 健脾燥濕, 茯苓, 降氣滲濕, 甘草, 補胃和中. 譬如寬厚和平之君子, 不爲奸險卒暴之行也.
SS	醫鑑曰, 人參補元氣, 白朮健脾胃, 茯苓滲濕, 又引人參下行, 補下焦元氣. 《入門》
DP	人參黃芪湯
SS	治虛損少氣. 人參 二錢, 黃芪ㆍ白朮ㆍ陳皮 各一錢, 當歸ㆍ白茯苓ㆍ甘草(灸) 各五分. 右剉, 薑 三片, 棗 二枚, 水煎, 空心服. 《易老》
DP	益氣丸
SS	治言語多損氣, 氣少懶語, 能補上益氣. 人參ㆍ麥門冬 各七錢, 橘皮ㆍ桔梗ㆍ甘草(灸) 各五錢, 五味子 二十一粒. 右極細末, 水浸油餠和丸芡實大, 每一丸, 細嚼, 津唾嚥下. 油餠, 乃和油燒餠也. 《回春》《易老》


CC	氣痛
ZZ	入門曰, 人身元氣, 與血循環, 彼橫行藏府之間, 而爲疼痛, 積聚, 痃癖, 壅逆胸臆之上, 而爲痞滿, 刺痛等證. 多因七情飮食, 鬱爲痰飮. 初起宜辛溫, 開鬱, 行氣, 豁痰, 消積, 久則宜辛寒降火, 以除根. 《入門》
ZZ	氣滯上焦, 爲心胸痞痛, 宜枳橘湯ㆍ桔梗枳殼湯方見胸部ㆍ淸膈蒼莎丸上同.
ZZ	氣滯中焦, 爲腹脇刺痛, 宜神保元ㆍ木香破氣散ㆍ撞氣阿魏丸.
ZZ	氣滯下焦, 爲腰痛疝瘕, 宜蟠葱散方見前陰ㆍ四磨湯方見大便ㆍ木香順氣丸ㆍ木香檳榔丸.
ZZ	氣滯於外, 則周身刺痛, 或浮腫, 宜流氣飮子ㆍ木香流氣飮ㆍ三和散ㆍ五皮散方見浮腫.
ZZ	凡氣痛, 宜烏沈湯ㆍ復元通氣散ㆍ神仙沈麝元ㆍ一粒金丹ㆍ小烏沈湯.
DP	枳橘湯
SS	治氣滯, 胸痞痛. 橘皮 八錢, 枳殼 一錢半. 右剉, 薑 四片, 水煎服. 鬱甚, 加薑黃少許. 《入門》
DP	淸膈蒼莎丸
SS	治濕熱, 散鬱止痛. 蒼朮 二兩, 便香附子 一兩半, 黃連ㆍ黃芩 各五錢. 右爲末, 取紅熟瓜蔞, 去皮同搗, 丸如菉豆大, 溫水下三五十丸. 一方, 蒸餠和丸, 薑湯下. 《入門》
DP	神保元
SS	治諸氣注痛. 又治心膈痛, 腹脇痛, 腎氣痛. 全蝎全者 七箇, 巴豆 十箇(去皮爲霜), 木香ㆍ胡椒 各二錢半, 朱砂 一錢半內入, 半爲衣. 右爲末, 蒸餠和丸麻子大, 朱砂爲衣, 每五七丸, 薑湯, 溫酒任下. 《局方》
DP	木香破氣散
SS	治氣痛. 香附子 四兩, 烏藥ㆍ薑黃 各二兩, 木香ㆍ甘草(灸) 各五錢. 右細末, 每二錢, 鹽湯點服. 《心法》
DP	撞氣阿魏元
SS	治一切氣痛. 蓬朮(炒)ㆍ丁香皮(炒)ㆍ陳皮ㆍ靑皮ㆍ川芎ㆍ茴香(炒)ㆍ甘草(灸) 各一兩, 縮砂ㆍ桂心ㆍ白芷 各五錢, 阿魏(酒浸一宿硏爲糊)ㆍ胡椒 各二錢半, 生薑 四兩(切片)ㆍ鹽 一兩(同淹一宿, 炒褐色). 右爲末, 以阿魏糊和丸芡實大, 朱砂爲衣, 每取三丸, 空心, 以薑鹽湯, 細嚼嚥下. 《得效》
DP	木香順氣丸
SS	治諸氣痞滯刺痛. 黑牽牛子(頭末)ㆍ破故紙 各二兩, 枳殼ㆍ陳皮ㆍ香附子 各一兩, 木香ㆍ蘿葍子ㆍ大腹皮 各五錢. 右爲末, 水丸梧子大, 溫水下五十丸. 使氣升降而歸於腎也. 《心法》
DP	木香檳榔丸
SS	治濕熱氣滯痞痛. 大黃 四兩, 黑丑(頭末)ㆍ黃芩 各二兩, 木香ㆍ檳榔ㆍ黃連ㆍ當歸ㆍ枳殼ㆍ靑皮ㆍ陳皮ㆍ香附子ㆍ蓬朮ㆍ黃柏 各一兩. 右爲末, 水丸梧子大, 溫水下五七十丸. 《瑞竹堂方》
DP	流氣飮子
SS	治氣注疼痛, 或腫脹. 大腹子 一錢, 陳皮ㆍ赤茯苓ㆍ當歸ㆍ白芍藥ㆍ川芎ㆍ黃芪ㆍ枳實ㆍ半夏(製)ㆍ防風ㆍ甘草 各七分半, 紫蘇葉ㆍ烏藥ㆍ靑皮ㆍ桔梗 各五分, 木香 二分半. 右剉, 薑 三片, 棗 二枚, 水煎服. 《入門》
DP	木香流氣飮
SS	治諸氣痞痛, 或腫脹. 陳皮 一錢, 藿香ㆍ木香ㆍ厚朴ㆍ靑皮ㆍ香附子ㆍ麥門冬ㆍ白芷ㆍ沈香 各七分半, 白朮ㆍ肉桂ㆍ木通ㆍ檳榔ㆍ紫蘇葉 各六分, 草果ㆍ甘草 各五分, 大腹皮ㆍ木瓜ㆍ人參ㆍ蓬朮ㆍ丁香皮ㆍ半夏(製)ㆍ赤茯苓ㆍ石菖浦 各三分. 右剉, 分二貼, 薑 三片, 棗 二枚, 水煎服. 《正傳》
DP	三和散
SS	治諸氣鬱滯, 或脹或痛. 川芎 一錢, 沈香ㆍ紫蘇葉ㆍ大腹皮ㆍ羌活ㆍ木瓜 各五分, 木香ㆍ白朮ㆍ檳榔ㆍ陳皮ㆍ甘草(灸) 各三分. 右剉, 水煎服. 《入門》
DP	烏沈湯
SS	治諸氣, 背膂心腹痛. 烏藥 一兩, 沈香 五錢, 甘草(灸) 四錢, 人參 三錢. 右細末, 每一錢, 薑鹽湯點服. 《局方》
DP	復元通氣散
SS	治氣不宣通, 周身走痛. 白丑(頭末) 二兩, 茴香(炒)ㆍ穿山甲(煻火煨胖) 各一兩半, 陳皮(去白)ㆍ玄胡索ㆍ甘草(灸) 各一兩, 木香 五錢. 右細末, 每二錢, 薑湯或溫酒調下. 《局方》
DP	神仙沈麝元
SS	治一切氣痛不可忍. 甘草 二兩, 沒藥ㆍ血竭ㆍ沈香ㆍ麝香ㆍ朱砂 各一兩, 木香 五錢. 右爲末, 熬甘草作膏, 搜和藥末, 丸如芡實大, 每一丸, 薑鹽湯嚼下. 血氣痛, 醋湯下. 《直指》
DP	一粒金丹
SS	治氣痛. 啞芙蓉卽鴉片 二錢半, 阿魏 一錢, 木香ㆍ沈香 各五分, 牛黃 二分半. 右將沈香ㆍ木香ㆍ牛黃爲末, 以鴉片, 阿魏放椀內, 滴水熔化, 和蜜爲丸菉豆大, 金箔爲衣, 每一粒, 熱氣痛, 涼水下, 冷氣痛, 滾水下, 神效. 《回春》
DP	小烏沈湯
SS	治諸氣心腹刺痛. 香附子 二兩, 烏藥 一兩, 沈香ㆍ甘草 各二錢半. 右爲末, 每一錢, 沸鹽湯點服. 《局方》
DP	一方
SS	治一切氣痛. 香附子(炒) 四兩, 陳皮(去白) 一兩, 甘草(生) 二錢半. 右細末, 每二錢, 鹽湯點服. 《綱目》


CC	氣逆
ZZ	靈樞曰, 黃帝曰, 何謂逆而亂. 岐伯對曰, 淸氣在陰, 濁氣在陽, 榮氣順脈, 衛氣逆行, 淸濁相干, 亂于胸中, 是爲太悗與悶同. 故氣亂于心, 則煩心密黙, 俛首靜伏. 亂于肺, 則俛仰喘喝, 按手以呼. 亂于腸胃, 則爲霍亂. 亂于臂脛, 則爲四厥. 亂于頭, 則爲厥逆, 頭重眩仆.
ZZ	入門曰, 氣逆者, 氣自腹中, 時時上衝也.
ZZ	內經曰, 諸逆衝上, 皆屬於火.
ZZ	丹溪曰, 病人自言冷氣從下而上者, 此上升之氣, 自肝而出, 中挾相火, 其熱爲甚, 自覺其冷, 非眞冷也. 又曰, 氣之上逆屬陽, 無寒之理. 覺惡寒者, 乃火極似水也.
ZZ	入門曰, 散火之法, 必先破氣, 氣降則火自降矣.
ZZ	氣逆, 宜退熱淸氣湯ㆍ導氣枳殼丸, 火盛者, 滋陰降火湯, 加便香附子ㆍ茯神ㆍ沈香方見虛勞.
DP	退熱淸氣湯
SS	治氣逆. 柴胡ㆍ陳皮ㆍ赤茯苓 各一錢, 半夏(製)ㆍ枳殼 各八分, 便香附 七分, 川芎 五分, 縮砂 七粒(硏), 木香ㆍ甘草(灸) 各三分. 右剉, 薑 三片, 水煎服. 《入門》
DP	導氣枳殼丸
SS	治逆氣上攻, 心胸痞痛. 枳殼(麩炒)ㆍ木通炒ㆍ靑皮ㆍ陳皮ㆍ桑白皮(灸)ㆍ蘿葍子(炒)ㆍ白丑(炒頭末)ㆍ黑丑(炒頭末)ㆍ蓬朮(煨)ㆍ三稜(煨)ㆍ茴香(炒) 各等分. 右爲末, 薑汁糊和丸梧子大, 每三五十丸, 橘皮湯呑下. 《宣明》


CC	氣鬱
ZZ	丹溪曰, 氣之初病, 其端甚微, 或因七情, 或感六氣, 或因飮食, 以致津液不行, 淸濁相干, 自氣成積, 自積成痰, 氣爲之鬱, 或痞或痛.
ZZ	正傳曰, 氣鬱而濕滯, 濕滯而成熱. 故氣鬱之病, 多兼浮腫脹滿.
ZZ	入門曰, 鬱者, 病結不散也. 氣鬱不散, 二陳湯煎水, 呑下交感丹. 又曰, 血凝氣滯, 宜復元通氣散, 痰壅氣滯, 宜順氣導痰湯方見風門.
ZZ	氣鬱, 宜交感丹, 木香勻氣散, 木香調氣散方見積聚, 上下分消導氣湯. 鬱兼腫脹, 宜流氣飮子ㆍ木香流氣飮ㆍ五皮散ㆍ沈香降氣湯四方見上.
DP	交感丹
SS	治諸氣鬱滯. 一切公私怫情, 名利失志, 抑鬱煩惱. 七情所傷, 不思飮食, 面黃形羸, 胸膈痞悶諸證神效, 大能升降水火. 香附子 一斤(長流水浸三日, 取炒), 茯神 四兩. 右搗爲末, 蜜丸彈子大, 每一丸, 細嚼, 以降氣湯送下. 《回春》
DP	降氣湯
SS	香附子(製)ㆍ茯神ㆍ甘草 各一錢. 右水煎服.
DP	木香勻氣散
SS	治氣鬱滯. 藿香ㆍ甘草(灸) 各八錢, 縮砂 四錢, 沈香ㆍ木香ㆍ丁香ㆍ白檀香ㆍ白豆蔲 各二錢. 右爲末, 每二錢, 薑 三片, 紫蘇 五葉, 鹽 少許, 煎湯點服. 《入門》
DP	上下分消導氣湯
SS	治氣鬱, 功勝分心氣飮. 常患氣惱之人, 可用此. 枳殼ㆍ桔梗ㆍ桑白皮ㆍ川芎ㆍ赤茯苓ㆍ厚朴ㆍ靑皮ㆍ香附子(便炒) 各二兩, 黃連(薑汁炒)ㆍ半夏(製)ㆍ瓜蔞仁ㆍ澤瀉ㆍ木通ㆍ檳榔ㆍ麥芽(炒) 各一兩, 甘草(灸) 三錢. 右剉, 每一兩, 薑 三片, 水煎服. 或爲末, 神麴糊和丸, 白湯下七八十丸. 名分消丸. 《回春》


CC	氣不足生病
ZZ	靈樞曰, 邪之所在, 皆爲不足. 故上氣不足, 腦爲之不滿, 耳爲之苦鳴, 頭爲之苦傾, 目爲之瞑. 中氣不足, 溲便爲之變, 腸爲之苦鳴. 下氣不足, 乃爲痿厥心悗.
ZZ	又曰, 上氣不足, 推而揚之, 下氣不足, 積而從之, 陰陽皆虛, 火自當之.


CC	氣絶候
ZZ	靈樞曰, 五陰氣俱絶, 則目系轉, 轉則目運, 目運者爲志先死. 志先死, 則遠一日半死矣. 六陽氣俱絶, 則陰與陽相離, 離則腠理發泄, 絶汗乃出. 故旦占夕死, 夕占旦死絶汗者, 大如珠, 出而不流也.
ZZ	又曰, 六府氣絶于外者, 上氣脚縮. 五藏氣絶于內者, 下利不禁, 甚者手足不仁.
ZZ	又曰, 若陽氣前絶, 陰氣後竭者, 其人死, 身色必靑. 陰氣前絶, 陽氣後竭者, 其人死, 身色必黃, 腋下溫, 心下熱也. 《仲景》


CC	禁忌
ZZ	內經曰, 久臥傷氣.
ZZ	西山記曰, 近穢氣觸眞氣, 近死氣亂生氣.
ZZ	凡人空腹, 不用見尸. 臭氣入鼻, 舌上白起, 口常臭. 欲見尸者, 皆須飮酒見之, 能辟毒. 《得效》
ZZ	凡入疫癘熱病之家, 皆當防其毒氣傳染. 毒氣者, 大汗穢毒之氣也. 《類聚》


CC	用藥法
ZZ	正傳曰, 男子屬陽, 得氣易散, 女人屬陰, 遇氣多鬱. 是以男子之氣病常少, 女人之氣病常多. 故治法曰, 女人宜調其血, 以耗其氣, 男子宜調其氣, 以養其血.
ZZ	入門曰, 七情總發於一心, 七氣總隸於一氣, 氣陽也. 動則爲火. 故以降火化痰消積, 分治之. 大槪氣虛, 四君子湯, 氣實, 小烏沈湯, 火多, 合黃連解毒湯方見傷寒, 痰多, 合二陳湯方見痰飮, 積多, 合平胃散方見五藏.
ZZ	丹溪曰, 久患氣證, 氣不歸元, 久服藥無效者, 以破故紙爲君則效. 其方, 破故紙(炒) 一兩, 茴香(炒)ㆍ乳香 各五錢爲末, 蜜丸梧子大, 空心, 白湯, 下五十丸.
ZZ	方氏曰, 氣病用氣藥而不效者, 氣之所藏無以收也. 盖肺主氣, 腎藏氣, 靑木香元ㆍ木香順氣丸, 皆用破故紙, 所以使氣升降而歸於腎藏也.
ZZ	入門曰, 氣病, 通用二陳湯方見痰飮. 上焦氣滯, 加枳殼ㆍ桔梗ㆍ香附ㆍ縮砂. 中焦氣滯, 加厚朴ㆍ枳實ㆍ三稜ㆍ蓬朮. 下焦氣滯, 加靑皮ㆍ木香ㆍ檳榔. 氣痛, 加枳殼. 氣實, 加烏藥ㆍ香附, 氣虛, 加參朮ㆍ木香.
ZZ	丹溪曰, 治上升之氣, 用香附ㆍ黃連ㆍ黃芩ㆍ梔子. 又曰, 氣無補法, 世俗之言也. 不思正氣虛者, 不能運行, 邪氣着而爲病. 經曰, 壯者氣行則愈, 怯者着而成病, 苟或氣怯, 不用補法, 氣何由行. 又曰, 氣鬱, 須用川芎ㆍ香附ㆍ梔子ㆍ芩連.
ZZ	又曰, 木香行中下焦氣, 香附快滯氣, 陳皮泄逆氣, 紫蘇散表氣, 厚朴泄衛氣, 檳榔泄至高之氣, 藿香上行胃氣, 沈香升降眞氣, 腦麝散眞氣. 凡此皆泄氣之標, 不能治氣之本.


CC	通治氣藥
ZZ	宜用蘇合香元ㆍ至聖來復丹ㆍ交感丹ㆍ四七湯ㆍ分心氣飮ㆍ上下分消導氣湯ㆍ烏沈湯ㆍ流氣飮子ㆍ木香流氣飮六方見上.
DP	蘇合香元
SS	治一切氣疾, 及中氣, 上氣, 氣逆, 氣鬱, 氣痛. 白朮ㆍ木香ㆍ沈香ㆍ麝香ㆍ丁香ㆍ安息香ㆍ白檀香ㆍ朱砂水飛半爲衣ㆍ犀角ㆍ訶子皮ㆍ香附子ㆍ蓽撥 各二兩, 蘇合油入安息香膏內ㆍ乳香ㆍ龍腦 各一兩. 右細末, 用安息香膏幷煉蜜搜和, 千擣. 每一兩, 分作四十丸. 每取二三丸, 井華水或溫水, 溫酒, 薑湯化服. 《局方》 有龍腦, 則謂之龍腦蘇合元. 無龍腦, 則謂之麝香蘇合元.
DP	至聖來復丹
SS	治氣不升降, 一切危急之證, 可冷可熱, 可緩可急, 如中氣, 上氣, 氣痛, 氣鬱皆效. 硝石ㆍ硫黃 各一兩, 同爲細末, 入椀內以微火溫炒, 以柳木篦不住手攪, 令陰陽氣相入. 不可火太過, 恐傷藥力. 再硏極細, 名二氣末. 太陰玄精石(硏飛) 一兩, 五靈脂(硏水飛澄去砂石曬乾)ㆍ靑皮ㆍ陳皮(幷去白) 各二兩, 爲末和勻, 以好醋打麪糊搜和丸, 如豌豆大, 每服三十粒, 或五十粒, 空心, 粥飮呑下. 《局方》


CC	單方
XX	凡二十四種
DP	人參
SS	補五藏氣不足. 又治氣弱, 氣短, 氣虛. 或煎, 或末, 或熬膏. 多服妙.
DP	木香
SS	治心腹, 一切氣. 《本草》
SS	凡腔子裏氣, 須用些木香行之. 《入門》
SS	丹溪曰, 木香, 行中下二焦氣, 須以檳榔爲使. 又曰, 木香, 味辛, 如氣鬱不達, 固宜用之. 若陰火上衝, 則當用黃柏ㆍ知母, 而少用木香佐之.
SS	湯液曰, 調諸氣, 散滯氣, 治腹中氣不轉運. 末服, 煎服, 幷佳.
DP	片子薑黃
SS	治氣爲最, 能治冷氣刺痛. 末服, 煮服, 皆佳. 《本草》
DP	黃芪
SS	湯液曰, 實衛氣, 能溫分肉, 充皮膚, 肥腠理. 又能補上中下, 內外, 三焦之氣.
SS	東垣曰, 肥白氣虛人, 宜多服, 蒼黑氣實者, 勿用. 煎湯服之佳.
DP	生薑
SS	丹溪曰, 生薑散氣.
SS	湯液曰, 此藥能行陽而散氣. 煎服良.
DP	香附子
SS	大下氣. 《本草》
SS	丹溪曰, 香附主氣分之病. 佐以木香, 散滯氣, 泄肺氣. 佐以沈香, 無不升降. 又曰, 沈香, 佐香附, 流動諸氣, 極妙. 凡人有病, 則氣滯而餒, 故香附入氣分爲君藥. 末服, 煎服, 丸服, 幷佳.
DP	白豆蔲
SS	下氣. 《本草》
SS	丹溪曰, 補上焦元氣. 馨香之氣味, 令胃氣上行. 末服佳.
DP	牽牛子
SS	黑者屬水, 白者屬金. 乃瀉氣之藥也. 《心法》
SS	下一切氣壅滯. 《本草》
SS	末服, 丸服幷佳.
DP	沈香
SS	升降眞氣. 又能養諸氣, 上而至天, 下而至泉, 用爲使. 《湯液》
SS	佐以烏藥, 走散滯氣. 《本草》
SS	入門曰, 保和衛氣. 入湯磨汁和服, 入丸散硏極細服.
DP	枳殼
SS	下氣. 《本草》
SS	正傳曰, 稟受素壯, 而氣刺痛, 用枳殼ㆍ烏藥. 若氣不舒, 而刺痛, 當用木香.
SS	治冷氣攻刺, 枳殼 二兩, 香附子ㆍ甘草 各一兩, 爲末, 每二錢, 葱白煎湯, 調服. 《得效》
DP	烏藥
SS	治一切氣, 與沈香同磨, 作湯點服. 治胸腹冷氣, 甚穩當. 《本草》
DP	檳榔
SS	下一切氣. 《本草》
SS	湯液曰, 苦以破滯, 辛以散邪. 專破滯氣下行, 又泄胸中至高之氣. 末服良.
DP	厚朴
SS	主五藏一切氣. 又能走冷氣. 煎服佳. 《本草》
DP	訶子皮
SS	下氣. 治一切氣. 氣虛人, 宜緩緩少服. 盖雖澁腸而又泄氣故也. 煎服, 末服, 幷佳. 《本草》
DP	龍腦
SS	下惡氣. 其性輕浮飛揚, 能透達關竅之氣, 入他藥服. 《本草》
DP	麝香
SS	辟惡氣. 《本草》
SS	麝能引藥氣透達. 《直指》
SS	通關透竅, 上達肌膚, 內入骨髓. 與龍腦相同, 香竄過之. 《入門》 末服, 又入丸藥用.
DP	陳皮
SS	下氣. 又治逆氣. 《本草》
SS	湯液曰, 導胸中滯氣. 又能益氣. 若去滯氣, 橘皮三分, 加靑皮一分, 煎服. 《本草》
DP	靑皮
SS	主氣滯, 破積結及膈氣. 煎服, 末服, 幷佳. 《本草》
DP	蘿葍
SS	大下氣. 草木中, 惟蘿葍下氣最速, 爲其辛也. 生薑雖辛, 止能散而己. 蘿葍辛而又甘, 故能散緩而下氣速也. 蘿葍子尤下氣. 炒煎服, 末服, 幷佳. 《本草》
DP	葱白
SS	通陽氣, 以通上下之陽. 去靑取白, 連根煎服. 《本草》
DP	紫蘇葉
SS	下氣, 與橘皮相宜. 氣方中多用之, 又散表氣. 濃煎服. 《本草》
DP	人乳
SS	益氣爲百藥之長. 最宜長服之. 《本草》
DP	牛肉
SS	補虛益氣, 滋養氣血. 肚尤良. 爛蒸食之. 《本草》
DP	黃狗肉
SS	益氣, 補陽氣. 和五味, 煮熟食之. 《本草》


CC	六字氣訣
ZZ	噓肝氣, 呵心氣, 呼脾氣, 呬肺氣, 吹腎氣, 嘻三焦氣, 其法以口吐鼻取, 能去病延壽.
ZZ	肝若噓時目爭精, 肺知呬氣手雙擎, 心呵頂上連叉手, 腎吹抱取膝頭平, 脾病呼時須撮口, 三焦客熱臥嘻嘻.
ZZ	春噓養肝, 夏呵養心, 秋呬養肺, 冬吹養腎, 四季呼養脾, 不時嘻養三焦, 切忌出聲聞於口耳也. 《臞仙》
ZZ	肝病, 大呼三十遍, 細呼十遍, 心病, 大呵三十遍, 細呵十遍, 脾病, 大呼三十遍, 細呼十遍, 肺病, 大呬三十遍, 細呬十遍, 腎病, 大吹五十遍, 細吹十遍, 皆須左右導引然後乃爲之. 《得效》


CC	鍼灸法
ZZ	一切氣疾, 取氣海. 氣逆, 取尺澤ㆍ商丘ㆍ太白ㆍ三陰交. 噫氣上逆, 取太淵ㆍ神門. 短氣, 取大陵ㆍ尺澤. 少氣, 取間使ㆍ神門ㆍ大陵ㆍ少衝ㆍ足三里ㆍ下廉ㆍ行間ㆍ然谷ㆍ至陰ㆍ肝兪ㆍ氣海. 《伸應》
ZZ	上氣, 灸太衝. 氣結, 食不消, 灸太倉. 冷氣, 臍下痛, 灸關元百壯. 短氣, 灸大椎隨年壯, 肺兪百壯, 神闕二七壯, 又灸第五椎下隨年壯. 《得效》
ZZ	短氣, 取天井ㆍ大椎ㆍ肺兪ㆍ肝兪ㆍ魚際ㆍ尺澤. 《甲乙》
ZZ	氣亂于心, 取神門ㆍ大陵. 氣亂于肺, 取魚際ㆍ太谿. 氣亂于腸胃, 取太白ㆍ陷谷ㆍ足三里. 氣亂于頭, 取天柱ㆍ大杼ㆍ通谷ㆍ束骨. 氣亂于臂脛, 取二間ㆍ三間ㆍ內庭ㆍ陷谷ㆍ液門ㆍ中渚ㆍ俠谿ㆍ臨泣. 《靈樞》


BB	神


CC	神爲一身之主
ZZ	內經曰, 心者, 君主之官, 神明出焉.
ZZ	無名子曰, 天一生水, 在人曰精, 地二生火, 在人曰神.
ZZ	回春曰, 心者一身之主, 淸淨之府, 外有包絡以羅之. 其中精華之聚萃者, 名之曰神, 通陰陽, 察纖毫, 無所紊亂.
ZZ	邵子曰, 神統於心, 氣統於腎, 形統於首. 形氣交而神主乎其中, 三才之道也.
ZZ	內經曰, 太上養神, 其次養形. 故養神者, 必知形之肥瘦, 榮衛血氣之盛衰. 血氣者, 人之神, 不可不謹養也. 註云, 神安則壽延, 神去則形弊. 故不可不謹養也.


CC	五味生神
ZZ	內經曰, 天食人以五氣, 地食人以五味. 五氣入鼻, 藏於心肺, 上使五色修明, 音聲能彰. 五味入口, 藏於腸胃, 味有所藏, 以養五氣, 氣和而生, 津液相成, 神乃自生.


CC	心藏神
ZZ	臞仙曰, 心者, 神明之舍, 中虛不過徑寸, 而神明居焉. 事物之滑, 如理亂棼, 如涉驚浸. 或怵惕, 或懲創, 或喜怒, 或思慮, 一日之間, 一時之頃, 徑寸之地, 炎如火矣. 若嗜慾一萌, 卽不善也. 歸而勿納, 是與良心競也. 凡七情六慾之生於心皆然. 故曰, 心靜可以通乎神明, 事未至而先知. 是不出戶知天下, 不窺牖見天道也. 盖心如水之不撓, 久而澄淸, 洞見其底, 是謂靈明. 宜乎靜可以固元氣, 則萬病不生, 故能長久. 若一念旣萌, 神馳於外, 氣散於內, 血隨氣行, 榮衛昏亂, 百病相攻, 皆因心而生也. 大槪怡養天君, 疾病不作, 此治心之法也.
ZZ	內經曰, 心藏神. 神有餘則笑不休, 神不足則悲. 註云, 心藏脈, 脈舍神, 心氣虛則悲, 實則笑不休也.
ZZ	皇甫士安曰, 心虛則悲, 悲則憂, 心實則笑, 笑則喜.


CC	人身神名
ZZ	黃庭經曰, 肝神龍烟字含明. 形長七寸, 靑錦衣, 鳳玉鈴, 狀如懸瓠, 其色靑紫. 心神丹元字守靈, 形長九寸, 丹錦飛裳, 狀如未開垂蓮, 其色赤. 脾神常在字魂停, 形長七寸六分, 黃錦之衣, 狀如覆盆, 其色黃. 肺神皓華字虛成, 形長八寸, 素錦衣裳, 黃雲之帶, 狀如華盖覆磬, 其色紅白. 腎神玄冥字育嬰, 形長三寸六分, 蒼錦之衣, 狀如圓石, 其色黑. 膽神龍曜字威明, 形長三寸六分, 九色錦衣, 綠華裙, 狀如懸瓠, 其色靑.
ZZ	正理曰, 黃庭經云, 至道不煩決存眞, 泥丸百節皆有神. 神名最多, 莫能枚擧. 身中有三部. 上部八景, 髮神ㆍ胸神ㆍ眼神ㆍ鼻神ㆍ耳神ㆍ口神ㆍ舌神ㆍ齒神. 中部八景, 肺神ㆍ心神ㆍ肝神ㆍ脾神ㆍ左腎神ㆍ右腎神ㆍ膽神ㆍ喉神. 下部八景, 腎神ㆍ大腸神ㆍ小腸神ㆍ胴神ㆍ胃神ㆍ膈神ㆍ兩脇神ㆍ左陽神ㆍ右陰神. 身中有九宮眞人心爲絳宮眞人, 腎爲丹元宮眞人, 肝爲蘭臺宮眞人, 肺爲尙書宮眞人, 脾爲黃庭宮眞人, 膽爲天靈宮眞人, 小腸爲玄靈宮眞人, 大腸爲末靈宮眞人, 膀胱爲玉房宮眞人, 又有元首九宮眞人腦有九辨, 故頭有九宮. 一曰雙丹宮, 二曰明堂宮, 三曰泥丸宮, 四曰流珠宮, 五曰大帝宮, 六曰天庭宮, 七曰極眞宮, 八曰玄丹宮, 九曰大皇宮也. 又有金樓重門十二亭長, 身外有一萬八千陽神, 身內有一萬八千陰神, 所主者, 爲絳宮眞人, 卽心主也. 又有三身神, 四智神, 三魂神爽靈, 胎光, 幽精, 七魄神尸狗, 伏矢, 雀淫, 飛毒, 天賊, 除穢, 臭師, 七元八識神, 假名異字難可悉數. 心主乃一身之君, 萬神爲之聽命焉. 故能虛靈知覺, 千變萬化.


CC	五藏藏七神
ZZ	內經曰, 五藏所藏, 心藏神, 肺藏魄, 肝藏魂, 脾藏意, 腎藏志. 又曰, 脾藏意與智, 腎藏精與志, 是謂七神. 註云, 神者, 精氣之化成也. 魄者, 精氣之匡佐也. 魂者, 神氣之輔弼也. 意者, 記而不忘者也. 志者, 專意而不移者也.
ZZ	靈樞曰, 兩精相薄謂之神, 隨神往來謂之魂, 幷精出入謂之魄, 心有所憶謂之意, 意之所存謂之志, 因慮而處物謂之智也.


CC	藏氣絶則神見於外
ZZ	一士人喜觀書忘食, 一日有紫衣人立於前曰, 公不可苦思, 思則我死矣. 問其何人. 曰我穀神也. 於是絶思而食如故矣. 《延壽書》
ZZ	無錫游氏子, 以酒色得疾, 常見兩女子, 衣服鮮麗, 冉冉至腰而沒. 醫曰, 此腎神也. 腎絶則神不守舍, 故見於外也. 《醫說》


CC	脈法
ZZ	七情傷脈, 喜則脈散, 怒則脈促一作激, 憂則脈澁, 思則脈沈一作結, 悲則脈結一作緊, 驚則脈顫作動, 恐則脈沈. 《得效》
ZZ	喜傷心則脈虛, 思傷脾則脈結, 憂傷肺則脈澁, 怒傷肝則脈濡, 恐傷腎則脈沈, 驚傷膽則脈動, 悲傷心包則脈緊. 凡七情之脈, 惟氣口緊盛而已, 細分之則如此. 《入門》
ZZ	癲疾脈, 搏大滑, 久自已, 脈小堅急, 死不治. 又曰, 癲疾脈, 虛則可治, 實則死. 《內經》
ZZ	癲癎之脈浮洪大長, 滑大堅實痰蓄心狂. 又曰, 大堅疾者, 癲狂. 《脈訣》
ZZ	恍惚癲狂, 實大爲順, 沈細爲逆. 《得效》
ZZ	靈樞曰, 凡脈急甚, 皆爲癲狂厥疾.
ZZ	心中驚悸脈必結代, 飮食之悸沈伏動滑. 《脈訣》
ZZ	寸口脈動而弱, 動爲驚, 弱爲悸. 又曰, 肝脈動暴, 有所驚駭. 《正傳》
ZZ	人恐怖, 其脈何狀. 師曰, 脈形如循絲纍纍然, 其面白脫色也. 又曰, 人愧者, 其脈何類. 師曰, 脈浮而面色乍白乍赤也. 《脈經》


CC	神統七情傷則爲病
ZZ	心藏神, 爲一身君主, 統攝七情, 酬酢萬機. 七情者, 喜怒憂思悲驚恐也. 又魂神意魄志, 以爲神主, 故亦皆名神也. 《內經註》
ZZ	靈樞曰, 心怵惕思慮則傷神, 神傷則恐懼自失, 破䐃脫肉, 毛悴色夭, 死于冬. 脾憂愁而不解則傷意, 意傷則悗亂, 四肢不擧, 毛悴色夭, 死于春. 肝悲哀動中則傷魂, 魂傷則狂忘不精, 不精則不正, 當人陰縮而攣筋, 兩脇骨不擧, 毛悴色夭, 死于秋. 肺喜樂無極則傷魄, 魄傷則狂, 狂者意不存人, 皮革焦, 毛悴色夭, 死于夏. 腎盛怒而不止則傷志, 志傷則喜忘其前言, 腰脊不可以俛仰屈伸, 毛悴色夭, 死于季夏. 恐懼而不解則傷精, 精傷則骨痠痿厥, 精時自下. 是故五藏主藏精者也. 不可傷. 傷則夫守而陰虛, 陰虛則無氣, 無氣則死矣.
ZZ	又曰, 怵惕思慮者, 恐懼流淫而不止. 悲哀動中者, 竭絶而失生. 喜樂無極者, 神蕩散而不藏. 愁憂不解者, 氣閉塞而不行. 盛怒者, 迷惑而不治. 恐懼者, 神蕩散而不收.
ZZ	內經曰, 五精所幷, 精氣幷於心則喜, 幷於肺則悲, 幷於肝則憂, 幷於脾則畏, 幷於腎則恐. 註曰, 肺虛而心精幷之則爲喜, 肝虛而肺氣幷之則爲悲, 他藏倣此, 憂當作怒, 畏當作思
ZZ	喜傷心者, 不可疾行, 不可久立. 怒傷肝者, 上氣不可忍, 熱氣盪胸, 短氣欲絶, 不得息. 憂傷肺者, 心系急, 上焦閉, 榮衛不通, 夜臥不安. 思傷脾者, 氣留不行, 積聚中脘, 不得飮食, 腹脹滿, 四肢怠惰. 悲傷心包者, 善忘, 不識人, 置物在處, 還取不得, 筋攣, 四肢浮腫. 恐傷腎者, 上焦氣閉不行, 下焦回還不散, 猶豫不決, 嘔逆惡心. 驚傷膽者, 神無所歸, 慮無所定, 說物不意而迫. 《得效》
ZZ	靈樞曰, 志意者, 所以御精神, 收魂魄, 適寒溫, 和喜怒者也. 志意和, 則精神專直, 魂魄不散, 悔怒不起, 五藏不受邪矣.
DD	喜
ZZ	內經曰, 心在志爲喜. 又曰, 心實則笑, 笑則喜. 又曰, 暴喜傷陽. 又曰, 暴怒傷氣. 又曰, 喜怒不節, 寒暑過度, 生乃不固. 又曰, 喜則氣緩. 盖喜則氣和志達, 榮衛通利, 故氣緩矣.
ZZ	皇甫謐曰, 喜發於心而成於肺, 故過節則二藏俱傷.
ZZ	靈樞曰, 喜樂者, 神蕩散而不藏. 又曰, 喜樂無極則傷魄, 魄爲肺神也.
DD	怒
ZZ	內經曰, 肝在志爲怒. 又曰, 暴怒傷陰. 又曰, 大怒則形氣絶而血菀於上, 使人薄厥菀, 鬱也. 薄闕謂氣絶也. 又曰, 血幷於上, 氣幷於下, 心煩惋善怒. 又曰, 怒則氣上. 又曰, 怒則氣逆, 甚則嘔血, 及飱泄矣. 註云, 怒則陽氣逆上, 而肝木乘脾, 故嘔血及飱泄也. 又曰, 膽爲怒肝膽之病, 實則爲怒. 又曰, 陰出之陽則怒.
ZZ	綱目曰, 怒在陰, 陽爲陰閉遏而不得伸也. 東垣曰, 多怒者, 風熱陷下於地中是也.
ZZ	先賢詩曰, 怒來劇炎火, 焚和徒自傷, 觸來勿與競, 事過心淸涼. 柳公度善養生, 年八十餘, 步履輕健, 或求其術. 答曰, 吾無術, 但平生, 未嘗以元氣佐喜怒, 使氣海常溫耳. 《延壽書》
ZZ	七情傷人, 惟怒爲甚. 盖怒則肝木便克脾土, 脾傷則四藏俱傷矣. 《綱目》
ZZ	治怒方, 香附末ㆍ甘草(末) 各一兩, 右和勻, 每三錢, 白湯調下. 《丹心》
DD	憂
ZZ	內經曰, 肺在志爲憂. 又曰, 憂則氣沈.
ZZ	靈樞曰, 愁憂不解則傷意, 意爲脾神也. 又曰, 愁憂者, 氣閉塞而不行. 盖憂則隔塞否閉, 氣脈斷絶而上下不通也. 氣固於內, 則大小便道偏, 不得通泄也.
DD	思
ZZ	內經曰, 脾在志爲思. 又曰, 思則氣結. 註云, 繫心不散, 故氣亦停留而結也.
ZZ	皇甫謐曰, 思發於脾而成於心, 過節則二藏俱傷.
ZZ	靈樞曰, 因志而存變謂之思, 因思而遠慕謂之慮. 又曰, 怵惕思慮則傷神, 神傷則恐懼流淫而不止.
DD	悲
ZZ	內經曰, 肺之志爲悲. 又曰, 心虛則悲, 悲則憂. 又曰, 精氣幷於肺則悲, 肝虛而肺氣幷之則爲悲. 又曰, 悲則氣消. 又曰, 肺主殺, 故其志爲悲.
ZZ	靈樞曰, 悲哀動中則傷魂. 又曰, 悲哀動中者, 竭絶而失生.
DD	驚
ZZ	詳見驚悸類.
DD	恐
ZZ	內經曰, 腎在志爲恐. 又曰, 胃爲恐. 註曰, 胃熱則腎氣微弱, 故爲恐. 又曰, 精氣幷於腎則恐. 由心虛而腎氣幷之, 故爲恐.
ZZ	靈樞曰, 足少陰之脈, 病善恐. 又曰, 恐懼而不解則傷精. 又曰, 恐懼者, 神蕩散而不收. 又曰, 恐則氣下. 註曰, 上焦固禁, 下焦氣還, 故氣不行矣.
ZZ	子和曰, 肝藏血, 血不足則恐. 盖肝膽實則怒而勇敢, 虛則善恐而不敢也.
ZZ	綱目曰, 恐與驚相似. 然驚者, 爲自不知也. 恐者, 爲自知也. 盖驚者, 聞響乃驚. 恐者, 自知如人將捕之狀, 及不能獨自坐臥, 必須人爲伴侶, 方不恐懼, 或夜必用燈照, 無燈燭, 亦恐懼者, 是也.


CC	驚悸
ZZ	內經曰, 血幷於陰, 氣幷於陽, 故爲驚狂.
ZZ	內經註曰, 悸者, 心跳動也.
ZZ	綱目曰, 驚者, 心卒動而不寧也. 悸者, 心跳動而怕驚也.
ZZ	三因曰, 驚悸, 因事有所大驚而成者, 名曰心驚膽懾. 病在心膽經, 其脈大動, 宜朱砂安神丸ㆍ鎭心丹ㆍ加味溫膽湯.
ZZ	仲景曰, 心悸者, 火懼水也. 惟腎欺心, 故爲悸. 傷寒飮水多, 必心下悸.
ZZ	丹溪曰, 驚悸者, 有時而作. 血虛者, 宜朱砂安神丸, 有痰者, 宜加味定志丸. 大槪屬血虛與痰, 瘦人多是血虛, 肥人多是痰飮. 時覺心跳者, 亦是血虛.
ZZ	仲景曰, 食少飮多, 水停心下, 甚者則悸, 微者短氣.
ZZ	三因曰, 五飮停蓄, 閉於中脘, 最使人驚悸, 屬飮家.
ZZ	入門曰, 驚悸, 因思慮過度, 及大驚恐而作. 甚則心跳欲厥, 宜淸心補血湯ㆍ辰砂妙香散. 氣血俱虛, 宜養心湯. 時作時止者, 痰因火動, 二陳湯, 加枳實ㆍ麥門冬ㆍ竹茹ㆍ黃連ㆍ梔子ㆍ人參ㆍ白朮ㆍ當歸ㆍ烏梅, 薑 三片, 棗 一枚煎, 入竹瀝三匙, 朱砂末三分, 調服方見痰飮.
ZZ	驚悸, 當補血安神, 宜靜神丹ㆍ寧志元ㆍ養血安神湯ㆍ朱砂膏. 若氣鬱驚悸, 宜交感丹方見氣部, 加味四七湯. 《諸方》
DP	朱砂安神丸
SS	東垣曰, 熱淫所勝, 以黃連之苦寒, 去心煩, 除濕熱爲君. 以甘草, 生地黃之甘寒, 瀉火補氣, 滋生陰血爲臣. 當歸補血不足, 朱砂納浮溜之火而安神明也. 黃連 六錢, 朱砂 五錢, 甘草ㆍ生乾地黃(酒洗) 各三錢半, 當歸(酒洗) 二錢半. 右爲末, 湯浸蒸餠和丸黍米大, 津唾嚥下二三十丸. 《入門》
DP	鎭心丹
SS	治心虛驚悸. 辰砂用黃松節酒浸ㆍ龍齒用遠志苗同醋煮. 右只取砂, 齒等分爲末, 猪心血和丸芡實大, 每一丸, 以麥門冬, 菉豆, 燈心, 白蜜, 水煎豆熟爲度, 去滓, 臨臥調嚥下. 《三因》
DP	加味溫膽湯
SS	治心膽虛怯, 觸事易驚, 涎與氣搏, 變生諸證. 香附子 二錢四分, 橘紅 一錢二分, 半夏ㆍ枳實ㆍ竹茹 各八分, 人參ㆍ白茯苓ㆍ柴胡ㆍ麥門冬ㆍ桔梗 各六分, 甘草 四分. 右剉, 作一貼, 薑 三片, 棗 二枚, 水煎服. 《經驗方》
SS	入門, 名參胡溫膽湯.
DP	加味定志丸
SS	治痰迷心膈, 驚悸怔忡. 白茯苓 三兩, 遠志ㆍ石菖蒲 各二兩, 人參 一兩, 琥珀ㆍ鬱金 各五錢. 右爲末, 蜜丸梧子大, 朱砂爲衣, 米飮下三十丸. 《心法》
DP	淸心補血湯
SS	治勞心思慮, 損傷精神, 頭眩目昏, 心虛氣短, 驚悸煩熱. 人參 一錢二分, 當歸ㆍ白芍藥(炒)ㆍ茯神ㆍ酸棗仁(炒)ㆍ麥門冬 各一錢, 川芎ㆍ生地黃ㆍ陳皮ㆍ梔子(炒)ㆍ甘草(灸) 各五分, 五味子 十五粒. 右剉, 作一貼, 水煎服.
SS	醫鑑, 名補血湯. 必用方, 名當歸飮.
DP	辰砂妙香散
SS	治心氣不足, 驚悸怔忡, 恍惚恐怖, 悲憂慘戚, 喜怒不常, 虛煩少睡. 山藥ㆍ白茯苓ㆍ茯神ㆍ黃芪ㆍ遠志(薑製) 各一兩, 人參ㆍ桔梗ㆍ甘草 各五錢, 朱砂 三錢, 木香 二錢半, 麝香 一錢. 右爲細末, 每二錢, 溫酒調下. 不飮酒人, 以蓮肉煎湯調下. 《得效》
DP	養心湯
SS	治憂愁思慮傷心, 或勤政勞心, 以致心神不足, 驚悸少睡. 白茯苓ㆍ茯神ㆍ當歸ㆍ生地黃 各一錢, 黃芪(蜜灸)ㆍ遠志(薑汁炒) 各八分, 川芎ㆍ柏子仁ㆍ酸棗仁(炒) 各七分, 半夏麴 六分, 人參 五分, 甘草(灸)ㆍ辣桂 各三分, 五味子 十四箇. 右剉, 作一貼, 薑 三片, 水煎服. 《醫鑑》
SS	停水怔忡, 加檳榔, 赤茯苓.
DP	靜神丹
SS	治憂愁思慮傷心, 令人惕然心跳動, 驚悸不安. 當歸身(酒洗)ㆍ生乾地黃(酒洗)ㆍ遠志(薑製)ㆍ茯神 各五錢, 石菖蒲ㆍ黃連 各二錢半, 辰砂 二錢, 牛黃 一錢, 金箔 十五片. 右爲末, 猪心血和丸黍米大, 金箔爲衣, 燈心煎湯下五十丸.
SS	卽正傳祖傳經驗秘方也.
DP	寧志元
SS	治心血虛, 多驚. 人參ㆍ白茯苓ㆍ茯神ㆍ柏子仁ㆍ琥珀ㆍ當歸ㆍ酸棗仁(炒)ㆍ遠志(酒浸半日取肉) 各五錢, 乳香ㆍ朱砂ㆍ石菖蒲 各二錢半. 右爲末, 蜜丸梧子大, 棗湯下三十丸. 《直指》
DP	養血安神湯
SS	治驚悸. 生芐ㆍ茯神 各一錢, 白朮ㆍ酸棗仁(炒) 各七分, 當歸身ㆍ川芎ㆍ白芍藥ㆍ陳皮ㆍ柏子仁ㆍ黃連(酒炒) 各五分, 甘草(灸) 三分. 右剉, 作一貼, 水煎服. 《回春》
DP	朱砂膏
SS	治驚熱至甚, 昏迷不省. 甘草 七錢半, 寒水石(煆)ㆍ石膏(煆) 各五錢, 朱砂ㆍ鵬砂ㆍ焰硝 各二錢半, 龍腦 一字, 金箔ㆍ銀箔 各五片. 右末, 每二錢, 麥門冬湯調下. 《得效》
DP	加味四七湯
SS	治心氣鬱滯, 豁痰散驚. 半夏(製) 二錢, 赤茯苓ㆍ厚朴 各一錢二分, 茯神ㆍ紫蘇葉 各八分, 遠志(薑製)ㆍ甘草(灸) 各五分. 右剉, 作一貼, 薑 七片, 棗 二枚, 石菖蒲 半寸, 同煎服. 《得效》
DD	常法治驚
ZZ	一婦人夜値盜劫大驚, 自後聞有響則驚倒不省, 醫作心病治不效. 戴人見之曰, 驚者爲陽, 從外入. 恐者爲陰, 從內出. 驚者, 爲自不也. 恐者, 爲自知也. 膽者, 敢也. 驚怕, 則膽傷矣. 乃執兩手按於交椅上, 當前置一几, 謂之曰, 娘子當視此, 一木猛擊之, 其婦大驚. 竢少時又擊之, 驚少緩, 連擊四五次, 然後徐徐驚定而嘆曰, 是何治法. 戴人曰, 驚者平之, 平者, 常也. 平常見之, 必無驚矣. 是夜擊門窓, 自昏達曙, 熟臥不聞. 夫驚者, 神上越也. 從下擊几, 使之下視, 所以收神也. 《張子和》


CC	怔忡
ZZ	戴氏曰, 怔忡者, 心中躁動不安, 惕惕然如人將捕者, 是也. 多因汲汲富貴, 戚戚貧賤, 不遂所願而成也.
ZZ	綱目曰, 怔忡, 心動而不寧也.
ZZ	心虛而痰鬱, 則耳聞大聲, 目擊異物, 遇險臨危, 觸事喪志, 使人有惕惕之狀, 是爲驚悸. 心虛而停水, 則胸中滲漉, 虛氣流動, 水旣上升, 心火惡之, 心不自安, 使人有怏怏之狀, 是爲怔忡. 《直指》
ZZ	怔忡者, 心中惕惕然動搖, 而不得安靜, 無時而作者, 是也. 《正傳》
ZZ	怔忡, 因驚悸久而成也. 痰在下, 火在上, 參胡溫膽湯, 加黃連ㆍ梔子ㆍ當歸ㆍ貝母. 氣鬱者, 加味四七湯, 加竹瀝ㆍ薑汁, 或金箔鎭心丸. 停飮者, 二陳湯方見痰飮, 加茯神ㆍ檳榔ㆍ麥門冬ㆍ沈香, 或朱雀丸. 《入門》
ZZ	心下有水氣怔忪, 宜五苓散方見傷寒ㆍ芎夏湯方見痰飮, 水飮爲證, 頭眩心悸. 《直指》
ZZ	怔忡, 亦曰怔忪, 與驚悸同看. 宜益榮湯ㆍ茯苓飮子ㆍ安神補心湯ㆍ薑朮湯ㆍ朱雀丸ㆍ四物安神湯ㆍ辰砂寧志丸ㆍ加味寧神丸ㆍ天王補心丹三方見下.
DP	益榮湯
SS	治思慮過度, 耗傷心血, 怔忡恍惚. 黃芪ㆍ當歸ㆍ小草ㆍ酸棗仁ㆍ柏子仁ㆍ麥門冬ㆍ茯神ㆍ白芍藥ㆍ紫石英 各一兩, 木香ㆍ人參ㆍ甘草 各五錢. 右剉, 每七錢, 薑 五片, 棗 二枚, 水煎服. 《濟生》
DP	茯苓飮子
SS	治痰飮蓄于心胃, 怔忡不已. 半夏(製)ㆍ赤茯苓ㆍ茯神ㆍ麥門冬ㆍ陳皮(去白) 各一兩, 沈香(屑)ㆍ檳榔ㆍ甘草 各五錢. 右剉, 每七錢, 薑 五片, 水煎服. 《得效》
DP	薑朮湯
SS	治虛人停飮怔忡. 白薑(生)ㆍ白朮ㆍ赤茯苓ㆍ半夏麴 各五錢, 桂皮ㆍ甘草 各二錢半. 右剉, 每五錢, 薑 三片, 棗 二枚, 水煎服. 《得效》
DP	安神補心湯
SS	治怔忡驚悸. 當歸ㆍ生地黃ㆍ茯神ㆍ黃芩 各一錢二分, 麥門冬 二錢, 白芍藥ㆍ白朮 各一錢, 遠志ㆍ酸棗仁(炒) 各八分, 川芎 七分, 玄參 五分, 甘草 三分. 右剉, 水煎服. 《醫鑑》
DP	四物安神湯
SS	治心中無血, 如魚無水, 怔忡跳動. 當歸ㆍ白芍藥ㆍ生地黃ㆍ熟地黃ㆍ人參ㆍ白朮ㆍ茯神ㆍ酸棗仁(炒)ㆍ黃連(炒)ㆍ梔子(炒)ㆍ麥門冬ㆍ竹茹 各七分, 辰砂另末 五分. 右剉, 作一服, 棗 二枚, 炒米 一撮, 烏梅 一箇, 煎水調辰砂末服. 《回春》
DP	朱雀丸
SS	治心神不定, 恍惚健忘, 火不下降, 時復振跳. 白茯神 二兩, 沈香 五錢. 右爲末, 以湯浸蒸餠, 和丸梧子大, 以朱砂五錢水飛爲衣, 人參湯下五十丸. 《入門》《正傳》


CC	健忘
ZZ	靈樞曰, 黃帝問人之善忘者, 何氣使然. 岐伯對曰, 上氣不足, 下氣有餘, 腸胃實而心肺虛, 虛則榮衛留於下, 久之不以時上, 故善忘也. 又曰, 腎盛怒而不止則傷志, 志傷則喜忘其前言.
ZZ	內經曰, 血幷於下, 氣幷於上, 亂而喜忘.
ZZ	丹溪曰, 健忘之證, 精神短少者多, 亦有痰者.
ZZ	戴氏曰, 健忘者, 爲事有始無終, 言談不知首尾. 此以爲病之名, 非生成之愚頑不知人事者.
ZZ	健忘者, 陟然而忘其事, 盡心力思量不來也. 主心脾二經. 盖心之官則思, 脾之官亦主思. 此由思慮過多, 心傷則血耗散, 神不守舍, 脾傷則胃氣衰憊, 而慮愈深. 二者皆令人事, 卒然而忘也. 治法, 必先養其心血, 理其脾土, 以凝神定智之劑, 調理之. 亦當以幽閑之處, 安樂之中, 使其絶於憂慮, 遠其六淫七情, 如此則日漸以安矣. 《醫鑑》
ZZ	怔忡, 久則健忘, 由心脾血少神虧, 引神歸舍丹主之. 或所稟陰魄不足, 善忘者, 宜定志丸ㆍ開心散. 如年老善忘者, 宜加減固本丸. 《入門》
ZZ	健忘, 宜服加味茯苓湯ㆍ聰明湯ㆍ歸脾湯ㆍ加減補心湯ㆍ天王補心丹方見下ㆍ降心丹ㆍ壯元丸ㆍ加味壽星元ㆍ朱子讀書丸. 《諸方》
DP	引神歸舍丹
SS	治心風健忘. 南星(牛膽製) 二兩, 朱砂 一兩, 附子(童便浸炮) 七錢. 右爲末, 猪心血和糊作丸梧子大, 每五十丸, 萱草根煎湯下. 《入門》
DP	定志丸
SS	治心氣不足, 忽忽喜忘, 神魂不安, 驚悸恐怯, 夢寐不祥. 人參ㆍ白茯苓ㆍ茯神 各三兩, 石菖蒲ㆍ遠志(製) 各二兩, 朱砂 一兩內半爲衣. 右爲末, 蜜丸梧子大, 米湯下五七十丸. 《得效》
DP	開心散
SS	治健忘. 以定志丸料, 去茯神爲末. 每二錢, 湯飮任下. 《得效》
DP	加減固本丸
SS	治老人昏忘, 及中風後健忘. 卽風門二參丹也. 方見風門
DP	加味茯苓湯
SS	治痰迷心包, 健忘失事, 言語如痴. 人參ㆍ半夏(製)ㆍ陳皮 各一錢半, 白茯苓ㆍ香附子ㆍ益智仁 各一錢, 甘草 五分. 右剉, 作一貼, 薑 三片, 烏梅 一箇, 同煎服. 《得效》
DP	聰明湯
SS	治多忘, 久服能日誦千言. 白茯神ㆍ遠志(以甘草水泡去骨薑汁製)ㆍ石菖蒲 各等分. 右剉, 每三錢, 水煎服. 或爲末, 每二錢, 茶湯點服, 日三. 《種杏》
DP	歸脾湯
SS	治憂思勞傷心脾, 健忘怔忡. 當歸ㆍ龍眼肉ㆍ酸棗仁(炒)ㆍ遠志(製)ㆍ人參ㆍ黃芪ㆍ白朮ㆍ茯神 各一錢, 木香 五分, 甘草 三分. 右剉, 作一貼, 薑 五片, 棗 二枚, 水煎服. 《入門》
DP	加減補心湯
SS	治諸虛健忘. 陳皮ㆍ白茯苓ㆍ當歸ㆍ白芍藥ㆍ生地黃ㆍ遠志(製)ㆍ麥門冬ㆍ酸棗仁(炒)ㆍ黃柏ㆍ知母(幷酒炒) 各五錢, 人參ㆍ白朮ㆍ石菖蒲ㆍ甘草 各三錢. 右剉, 分二貼, 水煎服. 《醫鑑》
DP	降心丹
SS	治心腎不足健忘. 熟地黃ㆍ當歸ㆍ天門冬ㆍ麥門冬 各三兩, 白茯苓ㆍ人參ㆍ山藥ㆍ茯神ㆍ遠志(薑製) 各二兩, 肉桂ㆍ朱砂 各五錢. 右爲末, 蜜丸梧子大, 人參湯下三十丸. 《局方》
DP	壯元丸
SS	補心生血, 寧神定志. 且臺閣勤政勞心, 燈窓讀書辛苦, 幷健忘, 怔忡, 不寐, 及不善記而多忘者, 服之能日誦千言, 胸藏萬卷. 遠志(薑製)ㆍ龍眼肉ㆍ生乾地黃(酒洗)ㆍ玄參ㆍ朱砂ㆍ石菖蒲 各三錢, 人參ㆍ白茯神ㆍ當歸(酒洗)ㆍ酸棗仁(炒)ㆍ麥門冬ㆍ柏子仁(去油) 各二錢. 右爲末, 獖猪心血和丸菉豆大, 金箔爲衣, 糯米湯下二三十丸. 《回春》
DP	加味壽星元
SS	治痰涎留于心包, 精神不守, 健忘恍惚, 或風涎潮作, 手足抽掣. 大半夏(薑製) 六兩, 天南星(炮) 三兩, 朱砂(水飛) 一兩爲衣, 琥珀ㆍ白礬(枯) 各五錢, 母眞珠 一錢. 右爲末, 薑汁麪糊和丸梧子大, 朱砂爲衣, 薑湯下三五十丸. 《得效》
DP	朱子讀書丸
SS	治健忘. 茯神ㆍ遠志(薑製) 各一兩, 人參ㆍ陳皮 各七錢, 石菖蒲ㆍ當歸 各五錢, 甘草 二錢半. 右爲末, 麪糊和丸菉豆大, 朱砂爲衣, 臨臥以燈心煎湯, 下五七十丸. 《入門》
DP	孔子大聖枕中方
SS	服之令人聰明. 龜板ㆍ龍骨ㆍ遠志(薑製)ㆍ石菖蒲 各等分. 右爲末, 酒調下二錢, 日三服. 《回春》


CC	心澹澹大動
ZZ	綱目曰, 心澹澹動者, 因痰動也. 謂不怕驚而心自動也. 驚恐亦曰, 心中澹澹, 謂怕驚而心亦動也.
ZZ	靈樞曰, 手厥陰之脈, 是動則心中澹澹大動. 又曰, 膽病者, 心中澹澹, 恐如人將捕.
ZZ	內經曰, 太陽司天, 寒淫所勝, 則病心澹澹大動, 是寒傷心主也.
ZZ	釋曰, 澹澹水搖貌. 此屬飮病, 當用逐水消飮之劑, 二陳湯ㆍ芎夏湯, 皆是也.
ZZ	心忪, 非心忪也. 內經曰, 胃之大絡, 名曰虛里, 貫膈絡肺, 出於左乳下, 其動應衣, 脈宗氣也. 虛而有痰卽動, 更須臾發一陣熱者, 是也. 《資生》


CC	癲癎
ZZ	黃帝問曰, 人生而有病巓疾者, 病名曰何, 安所得之. 岐伯對曰, 病名爲胎病, 此得之在母腹中時, 其母有所大驚, 氣上而不下, 精氣幷居, 故令子發爲巓疾也. 《內經》 又曰, 厥成爲癲疾. 又曰, 邪搏陽則爲癲疾.
ZZ	風眩之病, 起於心氣不足, 胸上蓄熱, 實痰熱相感而動風, 風心相亂則悶瞀, 故謂之風眩. 《資生》
ZZ	痰在膈間, 則眩微不仆, 痰溢膈上, 則眩甚仆倒於地而不知人, 名之曰癲癎. 大人曰癲, 小兒曰癎, 其實一也. 又曰, 仆倒不省, 皆由邪氣逆上陽分, 而亂於頭中也. 癲癎者, 痰邪逆上也. 痰邪逆上, 則頭中氣亂, 頭中氣亂, 則脈道閉塞, 孔竅不通. 故耳不聞聲, 目不識人, 而昏眩倒仆也. 以其病在頭巓, 故曰癲疾. 《綱目》
ZZ	癎有五, 肝曰雞癎, 心曰馬癎, 脾曰牛癎, 肺曰羊癎, 腎曰猪癎. 以病狀偶類, 故爲名, 其實痰火與驚三者而已. 《入門》
ZZ	大率, 多因痰結於心胸間, 宜開痰鎭心神. 若神不守舍, 狂言妄作, 經年不愈. 如心經蓄熱, 當淸心除熱. 如痰迷心竅, 當去痰寧心, 宜大吐大下而愈. 《正傳》
ZZ	凡癲癎, 仆時口中作聲, 將省時吐涎沫, 省後又復發, 時作時止而不休息. 中風, 中寒, 中暑, 尸厥之類, 則仆時無聲, 省時無涎, 後不再發. 《綱目》
ZZ	癲者, 異常也. 平日能言, 癎則沈黙, 平日不言, 癲則呻吟. 甚則僵仆直視, 心常不樂, 言語無倫, 如醉如痴. 癎者, 卒然暈倒, 咬牙作聲, 吐涎沫, 不省人事, 隨後醒醒.
ZZ	胎癎, 宜燒丹丸. 又身熱脈浮爲陽癎, 宜妙香丸方見火門, 身凉脈沈爲陰癎, 宜五生丸. 肥人多痰, 宜追風祛痰丸ㆍ加味壽星元ㆍ引神歸舍丹, 瘦人火盛, 宜淸心滾痰丸ㆍ龍腦安神丸. 痰迷心竅, 宜金箔鎭心丸ㆍ控涎丸. 痰火俱盛者, 宜甘隧散吐下之. 因驚者, 宜驚氣元ㆍ抱膽丸, 因怒者, 宜寧神導痰湯方見風門ㆍ當歸龍薈丸方見火門. 心藏虛損, 氣血不足, 宜滋陰寧神湯ㆍ淸心溫膽湯ㆍ歸神丹. 婦人宜加味逍遙散ㆍ朱砂膏方幷見婦人. 五癎通治, 宜龍腦安神丸ㆍ五癎丸ㆍ六珍丹ㆍ錢氏五色丸ㆍ育魂丹ㆍ丑寶丸ㆍ䲭頭丸ㆍ活虎丹ㆍ蝙蝠散ㆍ礬丹丸. 癎愈復發, 宜斷癎丹. 《諸方》
DP	燒丹丸
SS	治胎驚發癎. 太陰玄精石ㆍ輕粉 各一錢, 粉霜ㆍ鵬砂 各五分. 硏細, 入寒食麪一錢, 水丸成餠. 再用麪裹煨黃, 取出去麪再硏細, 滴水和丸如米大. 一歲兒五丸, 二歲十丸. 溫水送下, 下惡物爲度.
SS	一少女患癎, 遇陰雨及驚, 則作聲似羊鳴, 口吐涎沫, 知其胎受驚也. 其病深痼難治, 先與燒丹丸, 繼以四物湯入黃連, 隨時令加減, 且令淡味以助藥功, 半年而愈. 《丹溪》
DP	五生丸
SS	治陰癎, 身涼脈細緩. 天南星ㆍ半夏ㆍ川烏ㆍ白附子ㆍ黑豆 各生用一兩. 爲末, 薑汁糊丸梧子大, 每三丸, 或五丸, 淡薑湯呑下. 《海藏》
DP	追風祛痰丸
SS	治風痰發癎. 半夏湯洗爲末, 稱六兩, 分作二分, 以一分皂角汁浸作麴, 一分薑汁浸作麴. 天南星三兩剉, 一半白礬水浸一宿, 一半皂角水浸一宿. 防風ㆍ天麻ㆍ白殭蠶(炒)ㆍ白附子(煨)ㆍ皂角(炒) 各一兩, 全蝎(炒)ㆍ白礬(枯)ㆍ木香 各五錢. 右爲末, 薑汁糊和丸梧子大, 朱砂爲衣, 薑湯呑下七八十丸. 《回春》
DP	淸心滾痰丸
SS	治癲癎驚狂, 一切怪證, 專治痰火. 大黃(酒蒸)ㆍ黃芩 各四兩, 靑礞石(同焰硝煆如金色)ㆍ犀角ㆍ皂角ㆍ朱砂(水飛) 各五錢, 沈香 二錢半, 麝香 五分. 右爲末, 水和作丸梧子大, 朱砂爲衣, 溫水下七十丸. 《回春》
DP	龍腦安神丸
SS	治五種癲癎, 無問遠近. 白茯苓 三兩, 人參ㆍ地骨皮ㆍ麥門冬ㆍ甘草 各二兩, 桑白皮ㆍ犀角(鎊) 各一兩, 牛黃 五錢, 龍腦ㆍ麝香 各三錢, 朱砂ㆍ馬牙硝 各二錢, 金箔 三十五片. 右爲末, 蜜丸彈子大, 金箔爲衣, 每一丸, 冬溫水, 夏涼水化下. 《河間》
SS	正傳用茯神
DP	金箔鎭心丸
SS	治癲癎, 驚悸, 怔忡, 一切痰火之疾. (牛膽製)南星 一兩, 朱砂(水飛)ㆍ琥珀ㆍ天竺黃 各五錢, 牛黃ㆍ雄黃ㆍ眞珠 各二錢, 麝香 半錢. 右爲末, 蜜和, 兩作三十丸, 金箔爲衣, 每一丸, 薄荷湯化下. 《回春》
DP	控涎丸
SS	治諸癎久不愈, 頑涎散聚, 變生諸證. 白殭蠶(薑汁浸一宿)ㆍ川烏ㆍ(生)半夏 各五錢, 全蝎 七枚, 鐵粉 三錢, 甘遂 二錢半. 右爲末, 薑汁糊和丸菉豆大, 朱砂爲衣. 薑湯下十五丸. 《入門》
DP	甘遂散
SS	治五種癲癎, 及婦人心風, 血迷, 神效. 甘遂末一錢, 以猪心血和勻, 將猪心批作兩片, 入在內, 再合, 以線扎縛. 皮紙包濕, 慢火煨熟, 取藥出硏細. 入辰砂水飛末一錢, 和勻, 分作四丸, 每一丸, 將所煨猪心煎湯化下. 如大便下惡物卽止, 不效, 再服一丸. 《得效》
DP	驚氣元
SS	治因驚失心, 遂成癲疾, 發則涎潮昏塞, 醒則精神若痴. 紫蘇子 一兩, 附子ㆍ木香ㆍ白殭蠶(炒)ㆍ白花蛇ㆍ橘紅ㆍ天麻ㆍ南星 各五錢, 全蝎 二錢半, 龍腦ㆍ麝香 各五分, 朱砂(水飛) 二錢半半爲衣. 右爲末, 蜜丸龍眼大, 朱砂爲衣, 每一丸, 薄荷湯或溫酒化下. 《局方》
SS	去附子, 加鐵粉, 尤妙. 《局方》
DP	抱膽丸
SS	治一切癲癎風狂, 或因驚怖所致. 先將黑鉛二兩半入銚熔化, 次下水銀二兩, 候結成砂子, 再下朱砂ㆍ乳香末 各一兩, 乘熱用柳木槌硏勻, 丸如芡實大, 每一丸, 空心, 井水呑下. 病者得睡, 切莫驚動. 覺來卽安. 再服一丸可除根.
SS	昔忠懿王之子得心疾, 合此藥, 偶有一風犬, 飼之卽甦. 因破犬腹視之, 則其藥抱犬膽, 故因名之. 《經驗方》
DP	滋陰寧神湯
SS	治癲疾, 及不時暈倒, 痰壅搐搦. 當歸ㆍ川芎ㆍ白芍藥ㆍ熟地黃ㆍ人參ㆍ茯神ㆍ白朮ㆍ遠志ㆍ南星 各一錢, 酸棗仁(炒)ㆍ甘草 各五分, 黃連(酒炒) 四分. 右剉, 作一貼, 薑 三片, 水煎溫服. 《入門》
DP	淸心溫膽湯
SS	治諸癎, 平肝解鬱, 淸火化痰, 益心血. 陳皮ㆍ半夏ㆍ茯苓ㆍ枳實ㆍ竹茹ㆍ白朮ㆍ石菖蒲ㆍ黃連(薑汁炒)ㆍ香附子ㆍ當歸ㆍ白芍藥 各一錢, 麥門冬 八分, 川芎ㆍ遠志ㆍ人參 各六分, 甘草 四分. 右剉, 分二貼, 薑 三片, 水煎服. 《醫鑑》
SS	回春, 一名淸心抑膽湯.
DP	歸神丹
SS	治心氣不足, 恍惚健忘, 或癲癎狂亂, 驚悸怔忡, 神不守舍之證, 及大病後心虛. 能安神寧心, 固元氣長存. 大塊朱砂 二兩(入猪心內, 以燈心纏縛, 好酒蒸二炊久, 取出另硏), 酸棗仁(炒)ㆍ白茯神ㆍ人參ㆍ大當歸 各二兩, 深紅琥珀ㆍ大遠志(薑汁製)ㆍ龍齒 各一兩, 金箔ㆍ銀箔 各二十片. 右爲末, 酒煮稀糊和丸梧子大, 每服二九丸, 至三九丸, 麥門冬煎湯下. 癲癎甚者, 乳香, 人參煎湯下. 多夢不睡, 酸棗仁煎湯下. 《臞仙》 《活心》
DP	五癎丸
SS	治癲癎, 不問新久. 半夏 二兩(酒洗焙), 白殭蠶(炒) 一兩半, 南星(炮)ㆍ烏蛇肉ㆍ白礬 各一兩, 白附子 五錢, 麝香 三錢(另硏), 朱砂 二錢半(水飛), 全蝎 二錢(炒), 雄黃 一錢半(另硏), 蜈蚣 半條(去頭足灸), 皂角 四兩(槌碎, 水半升浸揉汁, 與白礬同熬乾硏). 右爲末, 薑汁, 麪糊和丸梧子大, 每三十丸, 薑湯下. 《綱目》
DP	六珍丹
SS	治五癎鳴吼, 及風癎, 暈倒, 吐涎沫, 掣搐. 水銀 一兩半, 黑鉛 一兩(同熬成屑), 雄黃ㆍ雌黃ㆍ眞珠 各一兩, 丹砂(水飛) 五錢. 右爲末極細, 蜜和, 杵二三萬下, 丸如梧子大, 薑棗湯下五丸. 《三因》
DP	錢氏五色丸
SS	治諸癎. 雄黃(熬)ㆍ眞珠(另硏) 各一兩, 鉛 三兩, 水銀 二錢半(同鉛熬結砂子), 朱砂(水飛) 五錢. 右再硏極細, 麪糊和丸麻子大. 薄荷湯下三四丸. 《正傳》
DP	育魂丹
SS	治諸般癲癎, 怔忡驚怕, 恐懼之疾. 山藥 一兩, 半夏ㆍ膽星ㆍ白茯神ㆍ白朮ㆍ黃連(炒)ㆍ遠志ㆍ酸棗仁(炒)ㆍ柏子仁 各六錢, 竹茹ㆍ天麻ㆍ白附子(煨)ㆍ川芎 各五錢, 犀角ㆍ羚羊角ㆍ白礬 各三錢半, 陳皮 三錢二分半, 全蝎 三錢二分, 辰砂 二錢二分, 牛黃 一錢二分, 麝香 一錢, 金箔 二十四片. 右爲末, 竹瀝打甘草膏和丸雞頭大, 每一丸, 淡薑湯下, 空心. 《醫鑑》
DP	丑寶丸
SS	治一切癲癎, 怔忡搐搦, 難狀之疾. 祛風淸火, 豁痰調氣, 開心定志, 安神鎭驚. 大黃(酒拌九蒸九曬)ㆍ黃芩(炒) 各二兩, 膽星ㆍ石菖蒲 各一兩, 白殭蠶(薑汁炒) 七錢, 辰砂 六錢爲衣, 靑礞石(煆)ㆍ天麻(薑汁炒)ㆍ蟬殼 各五錢, 沈香ㆍ犀角 各一錢半, 琥珀ㆍ雄黃 各一錢, 牛黃 五分, 猪心血 二箇. 右爲末, 竹瀝打糊和丸, 菉豆大, 朱砂爲衣. 薄荷湯下六十丸. 《醫鑑》
DP	鴟頭丸
SS	治癲癎惡病. 䲭頭 一枚(燒存性), 黃丹ㆍ皂莢(酥灸) 各五錢. 右爲末, 糯米糊和丸菉豆大, 飮下二三十丸. 《濟生》
DP	活虎丹
SS	治久年癲癎, 氣血不足. 取蝎虎 一箇(剪取四足爪連血細硏), 入朱砂ㆍ片腦ㆍ麝香 各少許硏勻. 先用礞石散控下痰涎, 次用薄荷湯調前藥, 作一服化下. 此藥能補心神, 心全則病差矣. 《入門》
DP	蝙蝠散
SS	治癎. 取入蟄大蝙蝠一箇, 以朱砂三錢塡入腹內, 新瓦上火灸, 令酥爲度. 候冷爲末, 每一箇分作四服, 年幼者作五服. 空心, 白湯調下. 《入門》
DP	礬丹丸
SS	治五癲, 百癎. 黃丹ㆍ白礬 各一兩. 鑿塼 一窠, 先安丹, 次安礬, 以炭五斤煅, 火盡取出. 細硏, 以猪心血和丸菉豆大, 每十丸至二十丸, 橘皮湯下. 《三因》
SS	一名黃白丹
DP	斷癎丹
SS	治癲癎, 愈而復發, 作止無常. 黃芪ㆍ釣鉤藤ㆍ細辛ㆍ甘草 各五錢, 蛇退 一條(燒存性), 蟬退全者 四枚, 牛黃 一字. 右爲末, 棗肉爲丸梧子大, 小兒菉豆大, 每二十丸, 人參湯呑下. 《入門》


CC	癲狂
ZZ	內經曰, 黃帝問曰, 有病怒狂者, 此病安生. 岐伯對曰, 生於陽也. 帝曰, 陽何以使人狂. 岐伯曰, 陽氣者, 因暴折而難決, 故善怒也. 病名曰陽厥. 帝曰, 治之奈何. 岐伯曰, 奪其食卽已. 夫食入於陰, 長氣於陽. 故奪其食卽已. 使之服以生鐵落爲飮, 夫生鐵落者, 下氣疾也.
ZZ	又曰, 多喜曰癲, 多怒曰狂. 又曰, 陰不勝其陽, 則脈流薄疾, 幷乃狂. 又曰, 衣被不斂, 言語善惡, 不避親疏, 此神明之亂也.
ZZ	又帝曰, 陽明病甚, 則棄衣而走, 登高而歌, 或至不食數日, 踰垣上屋, 所上之處, 皆非其素所能也. 病反能者何也. 岐伯曰, 四肢者, 諸陽之本也. 陽盛則四肢實, 實則能登高也. 帝曰, 其棄衣而走者, 何也. 岐伯曰, 熱甚於身, 故棄衣欲走也. 帝曰, 其妄言罵詈, 不避親疏而歌者, 何也. 岐伯曰, 陽盛, 則使人妄言罵詈, 不避親疏而不欲食, 不欲食, 故妄走也. 又曰, 邪入於陽則狂.
ZZ	難經曰, 重陽者狂, 重陰者癲. 又曰, 狂之始發, 少臥而多起, 自高賢也. 自辨智也. 自貴倨也. 妄笑好歌樂, 妄行不休, 是也. 癲疾始發, 意不樂, 直視僵仆, 其脈三部陰陽俱盛者, 是也.
ZZ	癲者, 異常也. 精神痴呆, 言語失倫. 狂者, 凶狂也. 輕則自高自是, 好歌好舞, 甚則棄衣走而踰垣上屋. 又甚則披頭大叫, 不避水火, 且欲殺人, 此痰火壅盛而然. 《入門》
ZZ	陽虛陰實則癲, 陰虛陽實則狂. 又曰, 陽盛則狂, 狂者, 欲奔走叫呼, 陰盛則癲, 癲者, 眩倒不省. 《百要》
ZZ	狂謂妄言妄走也. 癲謂僵仆不省也. 經有言狂癲疾者, 又言癲疾爲狂者, 是癲狂爲兼病也. 《綱目》
ZZ	火盛癲狂, 宜當歸承氣湯ㆍ三黃瀉心湯方見寒門ㆍ黃連瀉心湯ㆍ牛黃瀉心湯. 痰火鬱塞癲狂, 宜牛黃淸心元方見風門ㆍ淸心滾痰丸方見上. 風痰迷心癲狂, 宜鐵粉散ㆍ鬱金丸ㆍ通泄散. 因驚喪心, 亡魂失魄, 爲癲狂, 宜鎭心丹ㆍ抱膽丸ㆍ葉氏雄朱丸ㆍ一醉膏. 勞神過度, 甚至癲狂, 宜辰砂寧志丸ㆍ寧志化痰湯ㆍ養血淸心湯ㆍ牛車肉. 癲狂不得睡臥, 宜寧志膏方見夢部ㆍ辰砂散. 《諸方》
ZZ	癲者, 顚倒錯亂, 於癎於狂, 皆兼病也.
DP	當歸承氣湯
SS	治陽狂, 奔走罵詈. 當歸ㆍ大黃 各一兩, 芒硝 七錢, 甘草 五錢. 右剉, 每一兩, 薑 五片, 棗 十枚, 水一椀煎至半, 去渣溫服. 硝黃去胃中實熱, 當歸補血, 甘草緩中. 加薑, 棗者, 引入胃中也. 《保命》
DP	黃連瀉心湯
SS	治狂疾. 黃芩 二兩, 黃連ㆍ生地黃ㆍ知母 各一兩, 甘草 五錢. 右剉, 每五錢, 水煎服. 《脈訣》
DP	牛黃瀉心湯
SS	治癲癎, 及心經邪熱狂亂, 精神不爽. 大黃(生) 一兩, 龍腦ㆍ朱砂(水飛)ㆍ牛黃 各一錢. 右爲末, 每服三錢, 生薑汁和蜜水調下. 《丹心》
SS	臞仙, 一名南極延生湯.
DP	鐵粉散
SS	治癲狂歌笑, 裸體不避水火. 圓白半夏ㆍ大南星ㆍ眞鐵粉ㆍ白附子ㆍ羌活 各二兩, 大川烏(生) 一兩半, 大朱砂ㆍ紅明琥珀ㆍ白殭蠶 各一兩, 白礬(煆) 五錢, 全蝎 五十箇, 金箔 三十片. 右爲末, 每服四錢, 生薑四兩取汁調服, 如惡辣加溫水少許. 《得效》
SS	本事方曰, 鐵粉非但化痰鎭心, 至於摧抑肝邪特異. 若多恚怒, 肝邪太盛, 則鐵粉能制伏之. 內經曰, 陽厥怒狂, 治以生鐵落, 是也.
DP	鬱金丸
SS	治癲狂久不愈, 因驚憂得之, 乃痰涎留於心竅也. 蟬肚鬱金 七兩, 明礬 三兩. 右爲末, 薄糊爲丸梧子大, 每五十丸, 湯水任下. 初服, 心胸間有物脫去, 神氣洒然, 久服卽安矣. 大能去痰. 《得效》
DP	通泄散
SS	治忽患癲狂不止, 或風涎暴作, 氣塞倒仆. 瓜蔕爲末三錢, 加輕粉一字. 右水半合, 調勻灌之, 良久涎自出. 如未出, 含砂糖一塊, 下咽, 涎卽出. 《丹心》
SS	經驗方曰, 江浙一婦人, 忽癲狂不止. 醫曰, 此得之驚憂之極, 痰氣上犯心包, 當伐其源. 眞瓜蔕五錢, 爲末, 每取一錢, 井華水調服, 隨得大吐. 吐後熟睡, 切莫驚覺, 自此無恙. 此與得效方苦丁香散同.
DP	鎭心丹
SS	治狂癲亡魂失魄, 狀若神靈所憑. 辰砂(水飛)ㆍ白礬(煆) 各等分. 右爲末, 水丸芡仁大, 每一丸, 人參煎湯化下. 《三因》
DP	葉氏雄朱丸
SS	治因驚憂失心, 或思慮過多, 積成痰涎, 留在心包, 以致狂言奔走. 顆塊朱砂 一錢半, 白附子 一錢, 雄黃 一錢半. 右爲末, 以猪心血和丸梧子大, 別用朱砂爲衣, 每三粒, 人參, 石菖蒲煎湯下. 能安魂定魄, 補益心氣. 《簡易》
DP	一醉膏
SS	治心恙癲狂. 無灰酒 二椀, 眞麻油 四兩. 右和勻, 以柳枝二十條, 逐條攪一二百下, 換遍柳條. 直候油酒相入如膏, 煎至七分椀. 强灌之, 令熟睡, 或吐或不吐, 覺來卽醒. 《得效》
DP	辰砂寧志丸
SS	治勞神過度, 致傷心血, 驚悸怔忡, 夢寐不寧, 若有人來捕, 漸成心疾, 甚至癲狂. 辰砂 二兩(用好酒二升煮酒將盡, 留二盞用之), 遠志(薑製)ㆍ石菖蒲ㆍ酸棗仁(炒)ㆍ乳香(灸)ㆍ當歸(酒洗)ㆍ白茯神ㆍ白茯苓 各七錢, 人參 五錢. 右爲末, 猪心一箇硏如泥, 入藥末幷煮, 辰砂, 酒攪勻, 丸如菉豆大, 臨臥, 棗湯下六七十丸. 《回春》
DP	寧志化痰湯
SS	治癲狂初起. 膽製南星ㆍ半夏ㆍ陳皮ㆍ茯苓ㆍ黃連(薑汁炒)ㆍ天麻ㆍ人參ㆍ酸棗仁(炒)ㆍ石菖蒲 各一錢. 右剉, 作一貼, 薑 五片, 水煎服. 再服養血淸心湯補養. 《醫鑑》
DP	養血淸心湯
SS	當歸ㆍ生地黃 各一錢半, 人參ㆍ白朮ㆍ茯神ㆍ遠志(薑製)ㆍ酸棗仁(炒)ㆍ川芎 各一錢, 甘草 五分. 右剉, 作一貼, 水煎服. 《醫鑑》
DP	牛車肉
SS	治失心癲狂. 紫河車洗淨, 煮爛, 同熟牛肚切碎, 和一處, 隨便食之, 最妙. 《入門》
DP	辰砂散
SS	治諸癲狂, 狂言妄走, 魂魄不守, 不得睡臥. 辰砂(須光明墻壁者) 一兩, 酸棗仁(微炒)ㆍ乳香(光瑩者) 各五錢. 右爲細末. 先量病人飮酒幾何, 置病人靜室中. 以前藥都作一服. 調溫酒一盞, 令頓飮至沈醉, 但勿令吐. 若不能飮, 隨量取醉, 服藥訖, 便安置床枕令臥. 病淺者, 半日至一日, 病深者, 三兩日, 熟睡令家人潛伺之, 勿喚覺, 亦不可驚觸使覺, 待其自醒, 卽神魂定矣. 萬一驚悟, 不可復治. 《綱目》
SS	一僧忽患癲疾, 不得眠臥, 諸藥不效. 孫兆曰, 今夜睡着, 明後日便愈也. 但有鹹物, 任與師吃, 待渴却來道. 至夜僧果渴, 孫以溫酒一角, 調藥一服與之. 有頃再索酒, 與之半角. 其僧兩晝夜乃覺, 人事如故. 人問其故, 孫曰, 衆人能安神矣. 而不能使神昏得睡. 此乃靈苑方中辰砂散也. 人不能用之耳. 《綱目》
DD	大下愈狂
ZZ	一人病陽厥, 狂怒罵詈, 或歌或哭, 六脈無力, 身表如氷石, 發則叫呼高聲. 易老曰, 奪食則已. 因不與食, 又以大承氣湯方見寒門, 下之五七行, 瀉渣穢數斗, 身溫脈生而愈. 《綱目》
ZZ	一叟値徭役, 煩擾而暴發狂. 口鼻覺如蟲行, 兩手爬搔, 數年不已, 脈皆洪大如絙. 戴人斷之曰, 肝主謀, 膽主決. 徭役迫遽, 財不能支, 則肝屢謀而膽屢不能決, 屈無所伸, 怒無所泄, 心火盤礡, 乘陽明金. 然胃本屬土, 而肝屬木, 膽屬相火, 火隨木氣而入胃, 故暴發狂. 乃置燠室中, 涌而汗出三次, 又以調胃承氣湯方見寒門, 大下二十餘行, 血水與瘀血相雜而下數升, 來日乃康. 後以通聖散調其後. 《儒門事親》


CC	脫營失精證
ZZ	內經曰, 嘗貴後賤, 名曰脫營, 嘗富後貧, 名曰失精. 雖不中邪, 病從內生, 身體日減, 氣虛無精, 病深無氣, 酒酒然時驚. 病深者, 以其外耗於衛, 內奪於榮. 註云, 血爲憂煎, 氣隨悲減, 故外耗於衛, 內奪於榮.
ZZ	是證令人飮食無味, 神倦肌瘦, 內服交感丹方見氣門, 外用香鹽散方見牙齒, 擦牙. 《入門》
ZZ	宜服天王補心丹方見下ㆍ加減鎭心丹ㆍ升陽順氣湯ㆍ淸心補血湯方見上.
DP	加減鎭心丹
SS	治氣血不足, 心神虛損. 天門冬ㆍ黃芪(蜜灸)ㆍ當歸身(酒焙)ㆍ熟地黃 各一兩半, 麥門冬ㆍ生乾地黃ㆍ山藥ㆍ白茯神 各一兩, 五味子ㆍ遠志(薑汁製)ㆍ人參 各五錢. 右爲末, 蜜丸菉豆大, 朱砂爲衣, 溫酒, 或米飮下五七十丸. 《北窓》
DP	升陽順氣湯
SS	治忿怒傷肝, 思慮傷脾, 悲哀傷肺, 以致各經火動, 有傷元氣, 發熱不思飮食. 黃芪(蜜灸) 二錢, 人參ㆍ半夏(薑製) 各一錢, 神麴(炒) 七分半, 當歸ㆍ草豆蔲ㆍ陳皮ㆍ升麻ㆍ柴胡 各五分, 黃柏ㆍ甘草(灸) 各二分半. 右剉, 作一貼, 薑 三片, 水煎服. 《丹心》


CC	五志相勝爲治
ZZ	內經曰, 肝在志爲怒, 怒傷肝, 悲勝怒. 心在志爲喜, 喜傷心, 恐勝喜. 脾在志爲思, 思傷脾, 怒勝思. 肺在志爲憂, 憂傷肺, 喜勝憂. 腎在志爲恐, 恐傷腎, 思勝恐.
ZZ	丹溪曰, 五志之火鬱而成痰, 爲癲狂, 宜以人事制之. 如怒傷肝者, 以憂一作悲勝之, 以恐解之. 喜傷心者, 以恐勝之, 以怒解之. 思傷脾者, 以怒勝之, 以喜解之. 憂傷肺者, 以喜勝之, 以怒解之. 恐傷腎者, 以思勝之, 以憂解之. 驚傷膽者, 以憂勝之, 以恐解之. 悲傷心包者, 以恐勝之, 以怒解之. 此法惟賢者能之.
ZZ	一婦人, 飢不欲食, 常好怒罵, 欲殺左右, 惡言不輟, 衆醫不效. 戴人視之曰, 此難以藥治. 乃使二娼, 各塗丹粉, 作伶人狀, 其婦大笑. 次日又作角觝, 又大笑. 其傍常以兩箇能食之婦, 誇其食美, 病婦亦索食而爲一嘗之. 不數日, 怒減食增, 不藥而差, 後生一子. 夫醫貴有才, 無才則何以應變無窮. 《子和》
ZZ	一女許婚後, 夫經商二年不歸. 其女因不食困臥如痴, 無他病, 多向裏床坐. 此思想氣結也. 藥獨難治, 得喜可解, 不然令其怒. 予自往激之, 大怒而哭. 至三時許, 令父母解之, 與藥一貼, 卽求食矣. 予曰, 病雖愈, 必得喜方已. 乃紿以夫回, 旣而果然病不擧矣. 盖脾主思, 過思則脾氣結而不食, 怒屬肝木, 怒則木氣升發而衝開脾氣矣. 《丹溪》


CC	神病不治證
ZZ	內經曰, 得神者昌, 失神者亡. 失神者, 謂失精神而昏亂者也.
ZZ	靈樞曰, 癲疾, 嘔多沃沫, 氣下泄, 不治.
ZZ	癲癎之病, 乍作乍醒者甦, 不食迷痴者死. 《得效》
ZZ	凡癲狂癎之病, 若神脫而目瞪如愚痴者, 不可治. 《正傳》
ZZ	靈樞曰, 癲疾者, 疾發如狂, 死不治.


CC	神病用藥訣
ZZ	人之所主者心, 心之所養者血. 心血一虛, 神氣不守, 此驚悸之所肇端也. 驚者恐怖之謂, 悸者怔忪之謂. 驚者, 與之豁痰定驚之劑, 悸者, 與之逐水消飮之劑. 怔忪卽怔忡也. 《直指》
ZZ	健忘者, 心脾二藏, 血少神虧故也. 宜養血安神, 以調之. 《醫鑑》
ZZ	狂爲痰火實盛, 癲爲心血不足. 多爲求望高遠, 不得志者有之. 癎病, 獨主乎痰因火動之所作也. 治法, 癎宜乎吐, 狂宜乎下, 癲則宜乎安神養血, 兼降痰火. 《正傳》
ZZ	癲狂久不愈, 三聖散吐之方見吐門, 後用三承氣湯方見寒門大下之. 《保命》
ZZ	河間曰, 五志過極, 皆爲火也. 盖氣爲陽而主輕微, 諸所動亂勞傷, 皆爲陽化之火, 神狂氣亂, 而爲病熱者多矣. 子和曰, 河間治五志, 獨得言外之意. 凡見喜怒悲思恐之證, 皆以平心火爲主. 至於勞者傷於動, 動便屬陽, 驚者駭於心, 心便屬火, 二者亦皆以平心火爲主也. 《丹心》


CC	神病通治藥餌
ZZ	牛黃淸心元ㆍ八物定志元ㆍ十四友元ㆍ朱砂安神丸ㆍ平補鎭心丹ㆍ育魂丹ㆍ丑寶丸ㆍ安神丸ㆍ琥珀定志丸ㆍ天王補心丹ㆍ金箔鎭心丸ㆍ辰砂寧志丸ㆍ加味寧神丸ㆍ辰砂妙香散ㆍ加減溫膽湯ㆍ補心丸, 皆通治心神之病. 《諸方》
DP	牛黃淸心元
SS	治心氣不足, 神志不定, 喜怒無時, 或發癲狂, 精神昏亂等證. 方見中風
DP	八物定志元
SS	補益心神, 安定魂魄, 治痰去熱, 止驚悸怔忡. 人參 一兩半, 石菖蒲ㆍ遠志ㆍ茯神ㆍ白茯苓 各一兩, 白朮ㆍ麥門冬 各五錢, 牛黃 三錢, 朱砂 二錢. 右爲末, 蜜丸梧子大, 米飮呑下五十丸. 《海藏》
DP	十四友元
SS	補心肝虛, 神志不寧, 睡臥不安. 內經曰, 藏有所傷, 怒有所倚, 人不能知其病, 則臥不安. 龍齒(另硏) 二兩, 熟地黃ㆍ白茯苓ㆍ白茯神ㆍ酸棗仁(炒)ㆍ人參ㆍ肉桂ㆍ阿膠珠ㆍ遠志(酒洒蒸)ㆍ當歸ㆍ黃芪ㆍ柏子仁ㆍ紫石英(煆另硏) 各一兩, 辰砂 五錢. 右末, 蜜丸梧子大, 棗湯呑下三四十丸. 《局方》
SS	韓魏公舊患心疾, 怔忡健忘, 夢寐恍惚, 多不得睡, 異狀無不有. 心藥無不服, 未能收效. 盖此疾, 本憂愁思慮耗心血而得之. 今欲安心, 當用當歸, 地黃等滋養心血, 始見功效. 若更服發散藥, 如菖蒲之類, 心氣愈散. 緣用心過而成此疾也. 服此大有神效. 《經驗方》
DP	平補鎭心丹
SS	治思慮太過, 心血不足, 驚悸怔忡, 神精恍惚, 夜多異夢, 忪悸煩鬱, 及腎氣傷敗, 遺精白濁, 漸至臝弱. 龍齒 二兩半, 熟地黃ㆍ天門冬ㆍ遠志(薑製)ㆍ山藥 各一兩半, 白茯苓ㆍ白茯神ㆍ五味子ㆍ車前子ㆍ肉桂ㆍ麥門冬 各一兩二錢半, 朱砂水飛爲衣ㆍ人參 各五錢, 酸棗仁(炒) 二錢半. 右爲末, 蜜丸梧子大, 朱砂爲衣, 空心, 溫酒, 或米飮呑下三五十丸. 《入門》
DP	安神丸
SS	治癲癎, 驚狂, 痰火諸證, 能鎭心安神. 人參ㆍ白茯苓ㆍ酸棗仁(炒)ㆍ當歸ㆍ生地黃(酒炒)ㆍ黃連(酒炒)ㆍ陳皮(去白)ㆍ南星(薑製) 各一兩, 朱砂水飛爲衣ㆍ天竺黃 各五錢, 雄黃ㆍ琥珀ㆍ眞珠ㆍ牛黃 各二錢. 右爲末, 蜜丸梧子大, 朱砂爲衣, 米飮下五十丸. 忌動風, 辛熱之物. 《回春》
DP	琥珀定志丸
SS	補心生血, 安魂定魄, 扶肝壯膽. 管轄神魂驚戰, 虛弱氣乏之疾. 天南星 八兩(先掘地作坑, 置炭十八斤, 燒紅去灰淨, 好酒十餘斤傾坑內, 瓦盆盛南星安其中, 盖覆, 以炭火擁定, 勿令泄氣, 次日取出爲末乾), 人乳(薑汁製)ㆍ人參ㆍ白茯苓ㆍ白茯神 各三兩, 大朱砂(公猪心割開入內, 線縛, 懸胎, 酒二椀煮)ㆍ石菖蒲(猪膽汁炒)ㆍ遠志(取肉, 猪膽煮乾, 再用薑汁製) 各二兩, 眞琥珀 一兩. 右爲末, 蜜丸梧子大, 夜臥時, 薑湯下五七十丸. 《回春》
SS	醫鑑, 一名琥珀定智丸.
DP	天王補心丹
SS	寧心保神, 令人不忘, 除怔忡, 定驚悸, 養育心神. 生乾地黃(酒洗) 四兩, 黃連(酒炒) 二兩, 石菖蒲 一兩, 人參ㆍ當歸(酒洗)ㆍ五味子ㆍ天門冬ㆍ麥門冬ㆍ柏子仁ㆍ酸棗仁(炒)ㆍ玄參ㆍ白茯神ㆍ丹參ㆍ桔梗ㆍ遠志 各五錢. 右爲末, 蜜丸梧子大, 朱砂爲衣, 臨臥, 以燈心, 竹葉煎湯, 呑下三五十丸. 《回春》
DP	加味寧神丸
SS	治心血不足, 驚悸怔忡, 健忘恍惚, 一切痰火之證. 生乾地黃 一兩半, 當歸ㆍ白芍藥ㆍ白茯神ㆍ麥門冬ㆍ陳皮ㆍ貝母(炒) 各一兩, 遠志(薑製)ㆍ川芎 各七錢, 酸棗仁(炒)ㆍ黃連ㆍ甘草 各五錢. 右爲末, 蜜丸菉豆大, 朱砂爲衣, 棗湯下五七十丸. 《集略》
DP	加減溫膽湯
SS	治痰迷心竅, 神不守舍. 因憂思鬱結, 驚恐傷心, 心不自安, 神出舍空, 使人驚悸怔忡, 煩亂悲歌, 叫罵奔走, 不識人. 茯神ㆍ半夏(製)ㆍ陳皮ㆍ枳實ㆍ梔子(炒)ㆍ白朮ㆍ麥門冬ㆍ黃連 各一錢, 當歸ㆍ酸棗仁(炒)ㆍ竹茹 各八分, 人參 六分, 辰砂(末) 五分, 甘草 三分. 右剉, 作一貼, 薑 三片, 棗 二枚, 烏梅 一箇, 水煎調辰砂末五分, 竹瀝半盞服. 《醫鑑》
DP	補心丸
SS	治心虛手振. 酸棗仁(炒)ㆍ柏子仁 各三兩, 遠志(薑汁炒) 二兩半, 當歸ㆍ生乾地黃ㆍ甘草 各一兩半, 人參 一兩, 茯神 七錢, 石菖蒲 六錢, 牛膽南星ㆍ半夏麴 各五錢, 琥珀 三錢, 川芎ㆍ麝香 各一錢, 金箔 二十片. 右爲末, 蒸餠和丸菉豆大, 朱砂五錢爲衣, 津嚥下七八十丸, 或薑湯下.
SS	卽經驗秘方也. 《正傳》


CC	單方
XX	凡二十三種.
DP	朱砂
SS	養精神, 安魂魄. 久服通神明. 又云, 心熱心虛, 非此不除. 細末水飛, 取一錢, 蜜水調下. 《本草》
DP	紫石英
SS	定驚悸, 安魂魄. 取碎如米豆大, 水一斗煮取二升, 澄淸細細飮之. 卽今之紫水晶也. 《本草》
DP	水銀
SS	安神. 又云, 定心藏之怔忡驚悸. 《入門》
SS	靈砂久服, 通神, 安魂魄, 令人心靈. 楊子度云, 靈砂飼猢猻, 輒會人語. 可見通心神. 水銀四兩, 硫黃一兩, 同入鐵銚內炒成砂子, 有烟熖起, 以醋灑之, 硏細入水火鼎, 赤石脂封口, 鹽泥固濟, 炭二十斤煅, 經宿取出, 細硏, 糯米糊和丸麻子大, 每五丸, 七丸, 至十五丸, 空心, 以人參大棗湯, 呑下. 《局方》
DP	鐵漿
SS	治癲癎, 發熱, 狂走. 又治心氣狂甚走呼. 取生鐵, 置器中, 以水浸之, 經久取飮. 《本草》
DP	黃丹
SS	治驚癇, 癲疾, 狂走. 鎭心安神, 收斂神氣, 以鎭驚. 作丸, 單服, 或入丸散用. 《本草》
DP	人參
SS	安精神, 定魂魄, 止驚悸, 開心益智, 令人不忘. 人參末一兩, 猪肪十分, 酒拌和服百日, 則日誦千言, 肌膚悅澤. 《本草》
DP	天門冬
SS	安魂定魄, 治驚悸, 健忘, 癲狂. 取去心, 爲末, 每二錢, 酒飮任下. 久服佳. 《本草》
DP	石菖蒲
SS	開心孔, 治多忘, 長智. 取菖蒲, 遠志, 爲細末, 每服一錢, 酒飮任下, 日三, 令人耳目聰明, 從外見裏, 及千里外事. 《千金》
SS	治癲癎, 取石菖蒲末二錢, 猪心煎湯, 調服空心. 《正傳》
DP	遠志
SS	安魂魄, 益智慧, 治健忘, 令人不迷. 以甘草水浸煮, 去骨取肉, 爲末, 每二錢, 酒飮任下. 《本草》
DP	茯神
SS	安魂魄, 養精神, 主驚悸, 療善忘. 取爲末, 酒飮任下二錢. 或丸服亦佳. 與遠志同用尤佳. 《本草》
DP	黃連
SS	主驚悸, 煩躁, 淸心熱. 爲末, 蜜水點服一錢. 或作丸服之, 亦佳. 《本草》
DP	商陸花
SS	主多忘喜誤. 取花, 陰乾爲末, 臨臥, 水服一錢, 思念所欲事, 卽於眼中自覺, 神效. 《本草》
DP	萱草
SS	利心志, 令人好歡樂無憂. 種於庭中, 常玩之佳. 《本草》
DP	合歡
SS	蠲忿, 令人歡樂無憂. 樹之庭除, 使人不忿. 《本草》
DP	蜘蛛絲
SS	療喜忘, 七月七日取, 着衣領中, 巧去健忘. 《本草》
DP	蓮實
SS	養神, 多食止怒, 令人喜. 久服歡心. 作粥常餌之佳.
SS	石蓮子, 去黑皮, 取肉, 砂盆中乾, 擦去浮上赤皮, 留靑心爲末. 入龍腦少許, 湯點服, 寧志淸神. 《本草》
DP	鴟頭
SS	主癲癎. 取肉, 灸食之. 又鴟頭二枚燒, 黃丹一兩, 爲末, 作丸服之. 《本草》
DP	伏翼
SS	卽蝙蝠也. 久服, 令人喜樂, 媚好無憂. 久服解愁去憂. 燒煮食之. 入蟄者佳. 《本草》
DP	麝香
SS	主癎痓安神, 除驚怪恍惚. 取眞香爲末, 湯點一字服. 《本草》
DP	牛黃
SS	安魂定魄, 療驚悸癲狂. 主健忘. 末服, 丸服幷佳. 《本草》
DP	猪心
SS	補心血不足, 主驚悸, 健忘, 癲癎, 驚邪, 憂恚. 取血入藥用, 或蒸煮食之. 《本草》
DP	震肉
SS	主因驚失心. 作脯食之. 此六畜, 爲天雷所震, 死肉也. 《本草》
DP	紫河車
SS	卽人胎衣也. 主癲狂, 健忘, 怔忡, 失志, 及恍惚, 驚怖, 心神不守, 多言不定. 大能安心, 養血, 定神. 蒸熟入藥, 丸服, 或蒸熟單服之, 亦佳. 《本草》


CC	鍼灸法
ZZ	癲癎, 晝發治陽蹻申脈, 夜發治陰蹻照海, 各灸二七壯. 《易老》
ZZ	又灸百會, 風池. 《資生》
ZZ	癎病, 取鳩尾ㆍ後谿ㆍ湧泉ㆍ心兪ㆍ陽交ㆍ三里ㆍ大衝ㆍ間使ㆍ上脘. 凡癎病, 必先下之, 乃可灸. 不然則氣不通, 能殺人. 鍼不拘此. 《綱目》
ZZ	癲狂, 取豊隆ㆍ期門ㆍ溫留ㆍ通谷ㆍ築賓ㆍ陽谷ㆍ後谿ㆍ陰谷. 《甲乙》
ZZ	又灸間使三十壯. 《得效》
ZZ	又灸天樞百壯. 《得效》
ZZ	健忘, 取列缺ㆍ心兪ㆍ神門ㆍ中脘ㆍ三里ㆍ少海, 又灸百會. 《綱目》
ZZ	失志痴騃, 取神門ㆍ中衝ㆍ鬼眼ㆍ鳩尾ㆍ百會ㆍ後谿ㆍ大鍾. 《綱目》
ZZ	善恐心惕惕, 取然谷ㆍ內關ㆍ陰陵泉ㆍ俠谿ㆍ行間. 《綱目》
ZZ	心澹澹大動, 取大陵ㆍ三里. 《綱目》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	內景篇卷之二


BB	血


CC	陰血生於水穀
ZZ	靈樞曰, 中焦受氣, 變化而赤, 是謂血. 又曰, 榮出於中焦. 又曰, 穀入於胃, 脈道乃行, 水入於經, 其血乃成.
ZZ	內經曰, 榮者, 水穀之精氣也. 和調於五藏, 灑陳於六府, 乃能入於脈也. 故循脈上下, 貫五藏, 絡六府也.


CC	血爲榮
ZZ	內經曰, 血爲榮, 榮於內. 目得血而能視, 足得血而能步, 掌得血而能握, 指得血而能攝.
ZZ	劉宗厚曰, 榮者, 水穀之精也. 生化於脾, 總統於心, 藏受於肝, 宣布於肺, 施泄於腎, 灌漑一身. 目得之而能視, 耳得之而能聽, 手得之而能攝, 掌得之而能握, 足得之而能步, 藏得之而能液, 府得之而能傳注之於脈. 少則澁, 充則實, 常以飮食日滋, 故能陽生陰長, 取汁變化而赤爲血也. 是故血盛則形盛, 血弱則形衰矣.


CC	血爲氣配
ZZ	夫血譬則水也. 氣譬則風也. 風行水上, 有血氣之象焉. 盖氣者, 血之帥也. 氣行則血行, 氣止則血止, 氣溫則血滑, 氣寒則血澁, 氣有一息之不運, 則血有一息之不行. 病出於血, 調其氣, 猶可以導達, 病原於氣, 區區調血何加焉. 故人之一身, 調氣爲上, 調血次之, 是亦先陽後陰之義也. 《直指》


CC	脈法
ZZ	脈經曰, 脈得諸澁濡弱, 爲亡血.
ZZ	脈訣曰, 諸證失血皆見芤脈, 脈貴沈細浮大難治.
ZZ	正傳曰, 芤爲失血, 澁爲少血. 又曰, 吐血之脈, 必大而芤, 大爲發熱, 芤爲失血.
ZZ	靈樞曰, 衄而不止, 脈大者逆.
ZZ	內經曰, 脈至而搏, 血衄身熱者死. 又曰, 腹脹便血, 脈大時絶者死.
ZZ	難經曰, 病若吐衄血, 脈當沈細, 反浮大而牢者死.
ZZ	仲景曰, 脫血而脈實者, 難治.
ZZ	丹溪曰, 吐衄血, 脈滑數者, 難治.
ZZ	吐唾血, 脈小弱者生, 實大者死.
ZZ	諸失血證, 脈大且數者逆.


CC	熱能傷血
ZZ	凡熱皆出於心, 熱甚則能傷血. 熱出於心, 洗心散所不可闕方見火門, 熱能傷血, 四順淸涼飮方見火門, 又不可無也. 《直指》
ZZ	丹溪曰, 諸見血皆熱證, 所謂知其要者, 一言而終, 是也. 又曰, 血見熱則行, 見寒則凝. 凡口鼻出血, 皆係陽盛陰虛. 有升無降, 血隨氣上, 越出上竅, 法當補陰抑陽, 氣降則血歸經也.
ZZ	凡血得熱則淖溢故鮮, 得寒則凝澁故瘀. 瘀者黑色也. 鮮者赤色也. 《三因》


CC	七情動血
ZZ	內經曰, 諸血者, 皆屬於心. 又曰, 大怒, 則形氣絶而血菀於上, 使人薄厥. 又曰, 怒則氣逆, 甚則嘔血.
ZZ	怒氣逆甚, 嘔血, 暴癉. 內逆, 肝肺相搏, 則血溢鼻口. 但怒氣致血證暴甚. 故經曰, 抑怒以全陰者, 是也. 否則五志之火動甚, 火載血上, 錯經妄行, 宜用保命生地黃散方見下. 《丹心》
ZZ	內傷七情者, 暴喜動心, 不能生血, 暴怒傷肝, 不能藏血, 積憂傷肺, 過思傷脾, 失志傷腎, 皆能動血. 又曰, 五志火動失血, 熱者, 解鬱湯, 虛者, 保命散方見皆下. 又曰, 大怒薄厥, 此怒傷肝而嘔血, 以黃連ㆍ香附ㆍ靑黛ㆍ柴胡ㆍ甘草, 平其肝則自愈矣. 《入門》
ZZ	暴喜傷心, 則氣緩而心不出血, 故肝無所受. 暴怒傷肝, 則氣逆而肝不納血, 故血無所歸. 又房勞過度, 以致陰火沸騰, 血從火起, 故錯經而妄行. 《正傳》


CC	內傷失血
ZZ	靈樞曰, 卒然多食飮則脹滿, 起居不節, 用力過度, 則陽絡脈傷, 陽絡脈傷則血外溢, 血外溢則衄血, 陰絡脈傷則血內溢, 血內溢則後血.
ZZ	血出上七竅爲血溢, 大小便便血爲血泄. 《內經》


CC	失血諸證
ZZ	失血諸證, 妄行於上則吐衄, 衰涸於外則虛勞, 忘返於下則便紅. 積熱膀胱則癃閉, 尿血, 滲透腸間則爲腸風. 陰虛陽搏則爲崩中, 濕蒸熱瘀則爲滯下. 熱極腐化則爲膿血, 火極似水則血色紫黑. 熱勝於陰則發爲瘡瘍, 濕滯於血則發爲痛痒, 癮疹, 皮膚則爲冷痺. 蓄之在上, 其人喜忘, 蓄之在下, 其人喜狂. 《丹心》
ZZ	其從肺而上溢于鼻者, 曰衄血, 從胃而上溢于口者, 曰嘔血吐血. 其咯血唾血者出于腎也. 咳血嗽血者, 出于肺也. 其痰帶血絲出者, 或從腎, 或從肺來也. 其出于小便者, 曰尿血, 曰血淋, 其出于大便者, 曰腸風, 曰血痔. 《正傳》
ZZ	從汗孔出謂之肌衄, 從齒齦出謂之齒衄, 從舌出謂之舌衄, 從委中出謂之膕血, 從九竅皆出謂之九竅出血. 《入門》


CC	辨血色新舊
ZZ	新血鮮紅, 舊血瘀黑. 又曰, 風證色靑, 寒證色黯, 暑證色紅, 濕證色如烟煤, 屋漏水. 《入門》
ZZ	陽證溢出鮮血, 陰證下如豚肝. 《綱目》
ZZ	初便褐色者重, 再便深褐色者愈重, 三便黑色者爲尤重, 色變者以其火燥也. 如羊血在日色中, 須臾變褐色, 久則漸變而爲黑色, 卽此意也. 《海藏》


CC	蓄血證
ZZ	蓄血, 卽瘀血積蓄也.
ZZ	傷寒熱病, 身黃屎黑, 如狂喜忘者, 爲蓄血也. 《仲景》
ZZ	海藏曰, 喜忘發狂, 身黃屎黑, 疾已甚也. 但小腹滿, 小便不利者, 輕也.
ZZ	蓄血外證, 痰嘔燥渴, 昏聵迷忘, 常喜湯水潄口. 《直指》
ZZ	凡病日輕夜重, 便是瘀血. 又常喜潄水而不欲下咽. 《入門》
ZZ	凡蓄血, 有上中下之別. 以衄嘔唾吐血, 爲上部, 血結胸中, 爲中部, 蓄血下焦, 爲下部. 血蓄上焦, 則善忘, 宜犀角地黃湯方見下. 血蓄中焦, 胸滿身黃, 漱水不欲嚥, 宜桃仁承氣湯方見傷寒. 血蓄下焦, 則發狂糞黑, 小腹硬痛, 宜抵當湯丸, 須取盡黑物爲效方見傷寒. 又生地黃湯通治三焦蓄血. 《海藏》
ZZ	綱目曰, 瘀血燥結, 宜用玉燭散方見胞門.
ZZ	下焦蓄血, 桃仁ㆍ五靈脂ㆍ生地黃ㆍ大黃ㆍ甘草, 利而逐之. 《直指》
ZZ	沒藥ㆍ蘇木ㆍ水蛭ㆍ蝱蟲ㆍ五靈脂ㆍ(留尖)桃仁, 皆破瘀血. 《本草》
ZZ	生韭汁, 善治胸膈間瘀血甚效. 《丹心》
DP	生地黃湯
SS	治蓄血證, 脈沈細微, 膚冷臍下滿, 或狂或躁, 大便色黑, 小便自利, 老幼氣弱者尤宜. 生地黃汁 一升(無則用生乾地黃 二兩), 乾漆(炒烟盡) 半兩, 生藕汁 半升(無則用刺薊汁 一升半), 生藍葉 一握(剉. 無則用乾末 半升), 蝱蟲 二十箇(炒), 水蛭 十箇(炒), 大黃 一兩(剉), 桃仁(硏) 半兩. 右水三升, 同熬至二升, 放冷分二服, 先服至半日許, 血未下再服之. 此藥比抵當湯丸甚輕. 恐抵當丸下血不止, 故以此湯主之. 《海藏》


CC	血病吉凶
ZZ	凡血逆行難治, 順行易治. 無潮熱者輕, 有潮熱者重, 潮盛脈大者死. 又曰, 九竅出血, 身熱不得臥者卽死. 又曰, 凡血證, 陽盛則身熱多渴, 陰盛則身涼不渴, 然血, 陰也. 身涼者, 易愈. 又曰, 如心肺脈破, 血若涌泉口鼻俱出者不治. 《入門》
ZZ	靈樞曰, 淫而脫形, 身熱, 色夭然白, 及後下血衃, 血衃篤重, 是爲逆. 又曰, 衄而不止, 脈大, 是爲逆. 又曰, 咳且溲血, 脫肉, 其脈小勁, 是爲逆. 又曰, 嘔血, 胸滿引背, 脈小而疾, 是爲逆. 又曰, 腹脹便血, 其脈大, 時絶, 是爲逆. 又曰, 咳溲血, 形肉脫, 脈搏, 是爲逆.
ZZ	東垣曰, 諸見血, 身熱脈大者難治, 難治者, 邪勝也. 身涼脈靜者易治, 易治者, 正氣復也. 又曰, 血溢上行, 或唾或嘔或吐, 皆凶也. 若變而下行, 爲惡痢者, 順也. 上行爲逆, 其治難, 下行爲順, 其治易. 故仲景云, 蓄血證, 下血者, 當自愈. 若無病之人, 忽然下血利者, 其病進也. 今病血證, 上行而復下行爲惡利者, 其邪欲去, 是知吉也.
ZZ	仲景曰, 吐血, 咳逆上氣, 脈數而有熱, 不得臥者死.
ZZ	無故忽然瀉下惡血, 名曰心絶, 爲難治.
ZZ	傷寒太陽證, 衄血者, 病欲愈. 熱結膀胱, 而血自下者, 亦欲愈. 以此觀之, 則他病伏熱之人, 上焦瘀熱而作吐者, 亦其病之有瘳也. 雖然, 血旣吐而自止則可矣. 《直指》


CC	亡血脫血證
ZZ	靈樞曰, 鼻頭色白者, 亡血也. 又曰, 衝脈爲血之海. 血海不足, 則身少血色, 面無精光. 又曰, 血脫者, 色白夭然不澤, 其脈空虛.
ZZ	內經曰, 臂多靑脈, 曰脫血. 又曰, 安臥脈盛, 謂之脫血.
ZZ	東垣曰, 六脈弦細而澁, 按之空虛, 其色必白而夭不澤者, 脫血也. 通用四物湯方見下ㆍ三才丸.
DP	三才丸
SS	補血虛. 天門冬ㆍ熟地黃ㆍ人參 各等分. 右爲末, 蜜丸梧子大, 每服百丸, 酒飮任下. 《綱目》


CC	衄血
ZZ	鼻通於腦, 血上溢於腦, 所以從鼻而出. 兼以陽明熱鬱, 則口鼻俱出也. 又曰, 衄血出於肺, 宜莎芎散ㆍ三黃補血湯ㆍ雞蘇散ㆍ陶氏生地芩連湯ㆍ保命生地黃散方見通治ㆍ淸衄湯ㆍ解鬱湯. 《入門》
ZZ	丹溪曰, 衄血, 以凉血行血爲主, 犀角地黃湯, 入鬱金, 加片芩ㆍ升麻.
ZZ	東垣曰, 衄血出於肺, 犀角ㆍ升麻ㆍ梔子ㆍ黃芩ㆍ芍藥ㆍ生芐ㆍ紫菀ㆍ丹參ㆍ阿膠之類, 主之.
ZZ	內經曰, 脾移熱於肝, 則爲驚衄. 又曰, 春善病鼽衄. 又曰, 少陰所至爲衄衊. 又曰, 陽明厥逆, 喘咳身熱, 善驚, 衄吐血.
ZZ	衄不止, 以麝香散, 及諸藥塞鼻. 又用止血諸方法.
ZZ	傷寒, 當汗不汗, 熱盛迫血, 必爲衄, 宜麻黃升麻湯ㆍ麻黃桂枝湯ㆍ滑石丸. 鼻流涕久成衄, 宜犀角地黃湯. 《入門》
DP	莎芎散
SS	治衄血. 香附子 四兩, 川芎 二兩. 右爲末, 每二錢, 茶淸調下, 不以時.
SS	丹溪心法, 芎附飮同. 香附開鬱行氣, 使邪火散於經絡. 川芎和血通肝, 使血歸於肝藏. 血歸火散, 其血立止. 《入門》
DP	三黃補血湯
SS	治六脈虛芤而衄吐血. 升麻ㆍ白芍藥 各二錢, 熟地黃 一錢, 當歸ㆍ川芎 各七分半, 生地黃ㆍ柴胡ㆍ黃芪ㆍ牧丹皮 各五分. 右剉, 作一貼, 水煎服. 《丹心》
DP	雞蘇散
SS	治衄血不止, 乃肺金受相火所制然也. 雞蘇葉ㆍ黃芪ㆍ生地黃ㆍ阿膠珠ㆍ白茅根 各一錢, 麥門冬ㆍ桔梗ㆍ蒲黃(炒)ㆍ貝母(炒)ㆍ桑白皮ㆍ甘草(灸) 各五分. 右剉, 作一貼, 薑 三片, 水煎服. 兼以黃丹吹入鼻. 《正傳》
DP	陶氏生地芩連湯
SS	治鼻衄, 成流不止, 失血過多, 譫語失神, 閉目撮空, 不省人事. 生地黃ㆍ黃芩ㆍ黃連ㆍ梔子ㆍ川芎ㆍ赤芍藥ㆍ柴胡ㆍ桔梗ㆍ犀角(鎊)ㆍ甘草 各一錢. 右剉, 作一貼, 大棗一枚同煎, 臨服以藕汁, 磨墨汁調服. 《入門》
DP	淸衄湯
SS	治衄血. 當歸ㆍ赤芍藥ㆍ生地黃ㆍ香附子ㆍ黃芩ㆍ梔子ㆍ側柏葉 各一錢, 黃連 七分, 赤茯苓ㆍ桔梗 各五分, (生)甘草 三分, 藕節 五箇. 右剉, 作一貼, 水煎, 入童便調服. 《回春》
DP	解鬱湯
SS	治衄血. 柴胡ㆍ黃連ㆍ黃芩ㆍ黃芪ㆍ地骨皮ㆍ生地黃ㆍ熟地黃ㆍ白芍藥 各一錢. 右剉, 水煎服. 《入門》
DP	犀角地黃湯
SS	治衄吐血不止, 及上焦瘀血, 面黃, 大便黑, 能消化瘀血. 生地黃 三錢, 赤芍藥 二錢, 犀角(鎊)ㆍ牧丹皮 各一錢. 右剉, 作一貼, 水煎服. 《入門》
SS	回春, 加當歸ㆍ黃芩ㆍ黃連 各一錢, 尤佳.
DP	麻黃升麻湯
SS	治傷寒表未解, 熱鬱作衄, 俗呼謂紅汗. 麻黃ㆍ升麻ㆍ赤芍藥ㆍ黃芩ㆍ石膏ㆍ赤茯苓ㆍ甘草 各一錢. 右剉, 作一貼, 薑 三片, 水煎熱服, 微汗. 《入門》
DP	麻黃桂枝湯
SS	治傷寒不得汗作衄. 又治感寒, 衄吐血. 麻黃ㆍ白芍藥ㆍ黃芪ㆍ甘草(灸) 各一錢, 桂枝ㆍ當歸 各五分, 麥門冬ㆍ人參 各三分, 五味子 五粒. 右剉, 作一貼, 水煎服. 《東垣》
DP	麝香散
SS	治衄血不止. 白礬(枯)ㆍ白龍骨 各三錢, 麝香 一分半. 右爲細末, 每用少許. 先以冷水洗淨鼻內, 然後吹入鼻中, 或以濕紙蘸藥塞鼻, 尤妙. 《得效》
SS	百草霜細末二錢. 水調服, 名曰黑神散. 又吹入鼻中.
SS	衄不止. 蒲黃炒, 或血竭末, 或油髮(灰)末, 或人中白末. 幷吹入鼻中. 《本草》
DP	滑石丸
SS	治傷寒不得汗, 以致鼻衄, 纔見血, 急用此止之. 滑石末, 飯丸梧子大, 每十丸, 微嚼破, 新水嚥下, 立止. 《綱目》
DD	止衄法
ZZ	治鼻衄久不止, 諸藥無效, 神效. 以大白紙一張或二張, 作十數摺, 冷水浸濕, 置頂中, 以熱熨斗熨之, 至一二重紙乾, 則血立止. 《東垣》
ZZ	治衄百藥不止. 用線緊扎手中指中節. 如左鼻出血, 扎右手中指. 右鼻出血, 扎左手中指. 如兩鼻出血, 左右俱扎之. 一方用色線. 《種杏》
ZZ	治衄不止. 白芨爲末, 冷水調, 塗山根上兩眉間也立止. 仍以冷水調三錢服之, 尤妙. 又方大蒜一枚, 細硏作餠子如錢大. 左鼻出血, 貼左脚心, 右鼻出血, 貼右脚心, 如兩鼻皆出, 貼兩脚心, 血止卽洗去. 《本草》
ZZ	洪寶膏, 治衄血不止. 取藥, 冷水調塗後頂上, 最絶血路. 方見回春


CC	嘔血吐血
ZZ	成椀有聲者爲嘔, 成盆無聲者爲吐. 《入門》
ZZ	嘔吐, 血出於胃. 實者, 犀角地黃湯, 虛者, 小建中湯方見虛勞, 加黃連主之. 《丹心》
ZZ	千金曰, 吐血有三種, 有內衄, 有肺疽, 有傷胃. 內衄者, 出血如鼻衄, 但不從鼻孔出. 是近從心肺間, 流入胃中, 或如豆羹汁, 或如切【血+舀】, 血凝停胃中, 因滿悶便吐, 或數斗至一石者, 是也. 得之於勞倦飮食過傷也. 肺疽者, 或飮酒之後, 毒熱滿悶, 吐之時, 血從吐後出, 或一合, 半升, 一升, 是也. 傷胃者, 因飮食大飽之後, 胃冷不能消化, 便煩悶强嘔吐, 使所食之物, 與氣共上衝蹙, 因傷裂胃口, 吐血鮮赤, 腹亦絞痛, 自汗, 其脈緊而數者, 爲難治.
ZZ	傷胃吐血, 宜理中湯方見寒門, 加川芎ㆍ乾葛. 肺疽吐血, 宜葛黃丸. 內衄吐血, 實者, 三黃瀉心湯, 加生地黃, 虛者, 茯苓補心湯ㆍ人參救肺散.
ZZ	仲景曰, 酒客咳者, 必致吐血. 此因極飮過度所致, 卽肺疽之屬也.
ZZ	暴吐紫黑血成塊者, 此因熱傷, 血瘀於中, 吐出爲好, 四物湯合黃連解毒湯方見寒門調之. 又曰, 吐血, 覺胸中氣塞, 桃仁承氣湯方見寒門下之. 《丹心》
ZZ	火載血上, 錯經妄行, 四物湯, 加山梔ㆍ童便ㆍ薑汁. 薑汁, 童便, 吐血要藥也. 《丹心》
ZZ	吐血火病也. 雖挾痰, 只治火則血止. 《入門》
ZZ	汗乃心液, 熱則變紅, 而逆出上竅. 傷寒失汗, 則熱毒入藏, 化爲瘀血, 從口吐出, 多屬陽明. 凡見目紅骨熱, 神昏狂譫, 胸腹急滿, 皆血證也. 輕者, 犀角地黃湯, 加黃芩ㆍ梔子ㆍ茅根ㆍ藕節, 重者, 桃仁承氣湯ㆍ抵當湯丸方見寒門. 《入門》
ZZ	吐血, 宜大薊飮子ㆍ蓮心散ㆍ是齋白朮散ㆍ天門冬湯. 口鼻俱出, 宜四生丸ㆍ蚌霜散ㆍ黑神散ㆍ側柏散ㆍ藕汁散ㆍ七生湯ㆍ淸熱解毒湯ㆍ花蘂石散ㆍ五神湯ㆍ狗膽丸.
DP	葛黃丸
SS	一名葛連丸. 治飮酒多, 積熱以致吐衄血垂死者. 黃連 四兩, 葛花 二兩, 無則葛根代之. 右爲末, 用大黃末水熬成膏, 和丸梧子大, 溫水下百丸. 《回春》
DP	三黃瀉心湯
SS	治吐血大作, 此乃熱之甚也. 大黃 三錢, 黃連ㆍ黃芩 各一錢, 加生地黃 二錢. 右剉, 作一貼, 水煎服. 《仲景》
SS	心氣不足, 吐衄血, 用瀉心湯何也. 曰心氣獨不足, 則不當吐衄也. 此乃邪熱因不足而客之, 故爲吐衄. 以寒泄其熱, 以苦補其心, 盖兩全之義也. 《東垣》
DP	茯苓補心湯
SS	治勞心吐血. 白芍藥 二錢, 熟地黃 一錢半, 當歸 一錢三分, 川芎ㆍ白茯苓ㆍ人參ㆍ前胡ㆍ半夏 各七分, 陳皮ㆍ枳殼ㆍ桔梗ㆍ乾葛ㆍ紫蘇葉ㆍ甘草 各五分. 右剉, 作一貼, 薑 五片, 棗 二枚, 煎服. 《三因》
DP	人參救肺散
SS	一名救脈散. 治虛勞吐血. 人參ㆍ黃芪ㆍ白芍藥ㆍ熟地黃ㆍ當歸梢 各一錢, 升麻ㆍ柴胡ㆍ蒼朮ㆍ陳皮ㆍ蘇木ㆍ甘草(灸) 各五分. 右剉, 作一貼, 水煎服. 《東垣》
DP	大薊飮子
SS	一名大薊散. 治辛熱物傷肺胃, 嘔吐血, 名曰肺疽. 大薊根ㆍ桑白皮ㆍ犀角ㆍ升麻ㆍ蒲黃(炒)ㆍ杏仁ㆍ桔梗ㆍ甘草 各一錢. 右剉, 作一貼, 水煎服. 《丹心》
DP	蓮心散
SS	治勞心吐血. 蓮子心 五十箇, 糯米 五十粒. 右爲末, 酒調服. 《得效》
DP	是齋白朮散
SS	治飮食過度, 負重用力, 傷胃吐血. 白朮 二錢, 人參ㆍ白茯苓ㆍ黃芪 各一錢, 山藥ㆍ百合 各七分半, 甘草 五分, 前胡ㆍ柴胡 各二分半. 右剉, 作一貼, 薑 三片, 棗 二枚, 水煎服. 《簡易》
DP	天門冬湯
SS	治思慮傷心, 吐衄血. 天門冬ㆍ遠志ㆍ白芍藥ㆍ藕節ㆍ麥門冬ㆍ黃芪ㆍ阿膠珠ㆍ沒藥ㆍ當歸ㆍ生地黃 各七分, 人參ㆍ甘草 各三分. 右剉, 作一貼, 薑 三片, 水煎服. 《濟生》
DP	四生丸
SS	治吐衄血, 陽乘於陰, 血熱妄行. 生荷葉ㆍ生艾葉ㆍ生側柏葉ㆍ生地黃葉 各等分. 右爛搗, 取如雞子大, 每一丸, 水一盞煎服, 或鹽湯化服. 《丹心》 一方, 無荷葉, 有生薄荷.
DP	蚌霜散
SS	治傷損吐血, 及酒食醉飽後, 低頭, 掬損血妄行, 口鼻俱出. 方見諸傷
DP	黑神散
SS	治傷損, 大吐血, 口鼻俱出. 深村鍋底百草霜. 右爲末, 每二錢, 糯米飮調服. 《得效》 一方, 取三錢, 冷水調下.
DP	側柏散
SS	治內損心肺, 吐血, 下血, 其出如涌泉, 口鼻皆流. 須臾不救則死, 服此卽安. 側柏葉(蒸乾) 二兩半, 荊芥穗(燒灰)ㆍ人參 各一兩. 右爲末, 每三錢, 入白麪二錢, 新汲水調, 如稀糊, 啜服. 《經驗》
DP	藕汁散
SS	治吐衄血不止. 生藕汁ㆍ生地黃汁ㆍ大薊汁 各三合, 生蜜半匙. 右件調和, 每服一小鍾. 《濟生》
DP	七生湯
SS	治血出口鼻如泉涌, 諸藥不效. 生地黃ㆍ生荷葉ㆍ生藕節ㆍ生韭菜ㆍ生茅根 各一兩, 生薑 五錢. 右俱擣, 取自然汁一椀, 濃磨京墨, 與汁同服. 《回春》
DP	淸熱解毒湯
SS	治吐衄血. 升麻 二錢, 生地黃 一錢半, 黃柏ㆍ赤芍藥ㆍ牧丹皮 各七分, 乾葛ㆍ黃連ㆍ黃芩ㆍ桔梗ㆍ梔子ㆍ連翹ㆍ甘草 各五分. 右剉, 作一貼, 薑 三片, 水煎服. 《醫鑑》
DP	花蘂石散
SS	治虛勞吐血, 五內崩損, 涌出升斗者. 花蘂石(火煆硏如粉). 右取童尿一鍾煎溫, 調三錢或五錢服之. 如男用酒一半, 女用醋一半, 與童尿和服, 使瘀血化爲黃水. 繼以他藥調治. 《可久》
DP	五神湯
SS	治婦人吐血. 生藕汁ㆍ刺薊汁ㆍ生地黃汁ㆍ白蜜 各一盞, 生薑汁 半盞. 右同煎三兩沸, 每取一小盞, 調炒白麪一錢服. 《雲岐》
DP	狗膽丸
SS	治連日吐血不止. 五靈脂爲末, 狗膽汁和丸芡實大, 每一丸, 薑酒化下. 不得漱口, 急進白粥, 不可太多. 《入門》
DP	一方
SS	治吐血不止, 將本人血, 聞不臭, 可治. 若臭, 不可治也. 將本人吐的血取來, 用磁鍋焙乾爲末, 每服一錢, 或一錢二分, 以麥門冬煎湯調下, 血卽止. 《回春》
DD	薄厥證
ZZ	入門曰, 一人素無病, 忽吐血半斗, 脈弦急. 陳景魁示之曰, 薄厥證也. 得於大怒氣逆, 陰陽奔倂, 用六鬱湯而得愈方見積聚.


CC	咳血嗽血唾血咯血
ZZ	咳血者, 咳甚出血, 本於肺, 龍腦雞蘇丸ㆍ雞蘇散方見上ㆍ玄霜膏.
ZZ	嗽血者, 痰嗽帶血, 本於脾, 六君子湯, 加桑白皮ㆍ片芩ㆍ枳殼ㆍ五味子, 有火者, 加味逍遙散六君子湯方見痰飮.
ZZ	唾血者, 鮮血隨唾而出, 本於腎, 滋陰降火湯方見火門. 唾中有紅絲, 乃是肺痿, 難治.
ZZ	咯血者, 咯出血屑, 或咯而不出, 甚咯則出, 或帶紅絲, 細如線. 此精血竭也. 四物湯, 加竹瀝ㆍ薑汁ㆍ童便ㆍ靑黛, 或滋陰降火湯ㆍ保命生地黃散方見下ㆍ聖餠子. 《入門》
ZZ	先見紅後見痰, 多是陰虛火動, 痰不下降. 四物湯, 加貝母ㆍ天花粉, 以化痰, 山梔仁ㆍ麥門冬ㆍ牧丹皮, 以降火. 先痰嗽後見紅, 多是痰火積熱. 降痰火爲急, 宜山梔地黃湯.
ZZ	痰嗽, 涎帶血出, 此胃口熱, 血蒸而出, 重者山梔, 輕者藍實. 《丹心》
ZZ	先吐痰後見血, 是積熱, 宜淸肺湯. 先吐血後見痰, 是陰虛, 宜滋陰降火湯. 《回春》
ZZ	咳嗽唾咯血, 宜龍腦雞蘇丸ㆍ河間生地黃散ㆍ淸火滋陰湯ㆍ淸咳湯ㆍ淸咯湯ㆍ淸唾湯ㆍ坎离膏方見下ㆍ玄霜雪梨膏ㆍ恩袍散.
DP	龍腦雞蘇丸
SS	治咳嗽唾咯血. 薄荷 一斤, 麥門冬 四兩, 蒲黃ㆍ阿膠 各二兩, 甘草 一兩半, 人參ㆍ黃芪 各一兩. 右爲末. 別以柴胡, 木通各二兩剉, 用湯半椀浸二宿取汁. 用蜜二斤煉一二沸, 入生乾地黃末六兩, 攪勻, 入柴胡, 木通汁慢火熬成膏. 然後將前藥末, 同搜和爲丸豌豆大, 熟水下二十丸. 《局方》
DP	玄霜膏
SS	治咯血吐血, 虛勞嗽, 神效. 烏梅汁ㆍ梨汁ㆍ柿霜ㆍ白砂糖ㆍ白蜜ㆍ蘿葍汁 各四兩, 生薑汁 一兩, 赤茯苓末 八兩(用乳汁浸曬九次), 款冬花ㆍ紫菀末 各二兩. 共入砂鍋內熬成膏, 丸如彈子大, 每一丸, 臨臥, 含化嚥下. 《入門》
DP	加味逍遙散
SS	治痰中見血. 牧丹皮ㆍ白朮 各一錢半, 當歸ㆍ赤芍藥ㆍ桃仁ㆍ貝母 各一錢, 山梔ㆍ黃芩 各八分, 桔梗 七分, 靑皮 五分, 甘草 三分. 右剉, 作一貼, 水煎服. 《入門》
DP	聖餠子
SS	治咯血. 杏仁 四十粒(去皮尖硏細, 同黃蠟炒), 入靑黛一錢, 捏作餠子. 用時, 以乾柿一枚破開, 以餠置其中合定, 濕紙包煨. 硏爛, 米飮調服. 《正傳》
DP	山梔地黃湯
SS	治先吐痰後見血, 宜以降痰火爲急. 山梔仁 一錢二分, 生地黃ㆍ赤芍藥ㆍ知母ㆍ貝母ㆍ瓜蔞仁 各一錢, 天花粉ㆍ牧丹皮ㆍ麥門冬 各五分. 右剉, 作一貼, 水煎服. 《入門》
DP	淸肺湯
SS	先痰後血, 是積熱也. 赤茯苓ㆍ陳皮ㆍ當歸ㆍ生地黃ㆍ赤芍藥ㆍ天門冬ㆍ麥門冬ㆍ黃芩ㆍ梔子ㆍ紫菀ㆍ阿膠珠ㆍ桑白皮 各七分, 甘草 三分. 右剉, 作一貼, 棗 二枚, 烏梅 一箇, 水煎服. 《回春》
DP	河間生地黃散
SS	治鬱熱, 衄吐咯唾血. 枸杞子ㆍ柴胡ㆍ黃連ㆍ地骨皮ㆍ天門冬ㆍ白芍藥ㆍ黃芩ㆍ黃芪ㆍ生地黃ㆍ熟地黃ㆍ甘草 各七分. 右剉, 作一貼, 水煎服. 《丹心》
DP	淸火滋陰湯
SS	治嘔吐咳嗽唾咯血. 天門冬ㆍ麥門冬ㆍ生地黃ㆍ牧丹皮ㆍ赤芍藥ㆍ山梔子ㆍ黃連ㆍ山藥ㆍ山茱萸ㆍ澤瀉ㆍ赤茯苓ㆍ甘草 各七分. 右剉, 作一貼, 水煎, 入童便服. 《回春》
DP	淸咳湯
SS	治咳血. 當歸ㆍ白芍藥ㆍ桃仁ㆍ貝母(炒) 各一錢, 白朮ㆍ牧丹皮ㆍ黃芩ㆍ梔子(炒黑) 各八分, 靑皮ㆍ桔梗 各五分, 甘草 三分. 右剉, 作一貼, 水煎服. 《回春》
DP	淸咯湯
SS	治咯血. 陳皮ㆍ半夏ㆍ茯苓ㆍ知母ㆍ貝母ㆍ生地黃 各一錢, 桔梗ㆍ梔子(炒黑) 各七分, 杏仁ㆍ阿膠珠 各五分, 桑白皮 一錢半, 甘草 五分, 薄桂 二分. 右剉, 作一貼, 薑 三片, 水煎服. 《回春》
DP	淸唾湯
SS	治唾血. 知母ㆍ貝母ㆍ桔梗ㆍ黃柏(鹽水炒褐色)ㆍ熟地黃ㆍ玄參ㆍ遠志ㆍ天門冬ㆍ麥門冬 各一錢, 乾薑(炒黑) 五分. 右剉, 作一貼, 水煎服. 《回春》
DP	玄霜雪梨膏
SS	治咳嗽唾咯吐血, 除勞心動火, 勞嗽久不愈. 雪梨 六十箇(去心皮, 取汁二十鍾, 酸者不用), 生藕汁 十鍾, 生地黃汁 十鍾, 麥門冬(煎取汁) 五鍾, 生蘿葍汁 五鍾, 白茅根汁 十鍾. 右汁合和, 重濾去渣, 火上煎煉, 入煉蜜 一斤, 飴糖 八兩, 柿霜 八兩, 薑汁 半酒盞, 火上再熬, 如稀糊則成膏矣. 每服三五匙, 日三服, 不拘時. 《醫鑑》
DP	恩袍散
SS	治咯血唾血吐血. 眞生蒲黃ㆍ薄荷 各一兩. 右爲末, 每三錢, 以桑白皮湯調下. 《綱目》


CC	尿血
ZZ	內經曰, 胞移熱於膀胱, 則癃尿血.
ZZ	仲景曰, 熱在下焦, 則尿血.
ZZ	凡小便血出成淋作痛, 或雜尿而出者, 從膀胱中來也. 如血出不痛, 乃心移熱於小腸, 從精竅中出也. 《正傳》
ZZ	小便出血而不痛者, 爲尿血非淋也. 是血從精竅中來, 乃心移熱於小腸. 四物湯, 加山梔ㆍ滑石ㆍ牛膝ㆍ芩ㆍ連, 或髮灰散ㆍ琥珀散. 《入門》
ZZ	小便出血, 是心伏熱在於小腸. 八正散方見小便, 加麥門冬煎服. 《鉤玄》
ZZ	尿血, 宜淸腸湯ㆍ淸熱滋陰湯ㆍ小薊飮子ㆍ薑蜜湯, 或四物湯合五苓散方見寒門煎服. 酒傷尿血, 茯苓調血湯. 色傷尿血, 鹿角膠丸ㆍ腎氣丸方見虛勞. 老人, 六味地黃丸方見虛勞. 婦人, 當歸散. 小兒, 立效散.
ZZ	有實熱, 當歸承氣湯下之方見下
DP	髮灰散
SS	治尿血. 亂髮(燒存性), 爲末, 每二錢, 以醋二合湯少許調服. 或以井華水亦得. 《綱目》
SS	髮灰丸, 治同. 髮灰, 以側柏葉汁調糯米粉, 和丸梧子大, 白湯呑下五十丸. 《正傳》
DP	琥珀散
SS	治尿血. 琥珀爲細末. 燈心, 薄荷煎湯, 調二錢服之. 《入門》
DP	淸腸湯
SS	治尿血. 當歸ㆍ生地黃ㆍ梔子(炒)ㆍ黃連ㆍ赤芍藥ㆍ黃柏ㆍ瞿麥ㆍ赤茯苓ㆍ木通ㆍ萹蓄ㆍ知母ㆍ麥門冬 各七分, 甘草 五分. 右剉, 作一貼, 燈心 一團, 烏梅 一箇, 水煎服. 《回春》
DP	淸熱滋陰湯
SS	治尿血及便血. 生地黃ㆍ麥門冬ㆍ梔子(炒黑) 各一錢, 玄參ㆍ牧丹皮 各八分, 當歸ㆍ川芎ㆍ赤芍藥 各五分, 知母ㆍ黃柏(幷酒炒)ㆍ白朮ㆍ陳皮ㆍ甘草 各三分. 右剉, 作一貼, 水煎服. 《醫鑑》
DP	小薊飮子
SS	治下焦結熱尿血. 藕節 二錢, 當歸 一錢, 山梔仁 八分, 小薊ㆍ生地黃ㆍ滑石ㆍ通草ㆍ蒲黃 各五分, 甘草 三分. 右剉, 作一貼, 竹葉 七片, 同煎服. 《丹心》
DP	薑蜜湯
SS	治小便出血. 生薑 七片, 蜜 半盃, 白茅根 一握. 右水煎服. 《得效》
DP	茯苓調血湯
SS	治酒麪過度, 房勞後小便出血. 半赤茯苓 一錢半, 赤芍藥ㆍ川芎ㆍ半夏麴 各七分, 前胡ㆍ柴胡ㆍ靑皮ㆍ枳殼ㆍ桔梗ㆍ桑白皮ㆍ白茅根ㆍ燈心ㆍ甘草 各五分. 右剉, 作一貼, 薑 五片, 蜜 二匙, 水煎服. 《得效》
DP	鹿角膠丸
SS	治房室勞傷, 小便出血. 鹿角膠 一兩(炒作珠), 沒藥ㆍ油髮(灰) 各六錢. 右爲末, 取白茅根汁打糊和丸梧子大, 空心鹽湯呑下七十丸. 《得效》
DP	當歸散
SS	治婦人尿血. 生地黃 二錢半, 小薊葉 二錢, 當歸ㆍ羚羊角(屑)ㆍ赤芍藥 各一錢半. 右剉, 作一貼, 水煎服. 《丹心》
DP	立效散
SS	治小兒尿血. 蒲黃ㆍ生地黃ㆍ赤茯苓ㆍ甘草 各一錢. 右剉, 水煎服. 《丹心》
SS	又甘草, 升麻煎水, 調益元散服之, 妙. 方見暑門


CC	便血
ZZ	內經曰, 結陰者, 便血一升, 再結二升, 三結三升. 釋曰, 結陰之病, 陰氣內結不得外行, 血無所稟, 滲入腸間, 故便血也. 其脈虛澁者是也. 因血結不行故下也. 平胃地楡湯, 結陰丹主之. 《綱目》
ZZ	靈樞曰, 邪在五藏, 則陰脈不和, 陰脈不和, 則血留之. 盖邪犯五藏, 則三陰脈絡不和而結聚, 血因停留, 溢則滲入腸間, 而爲便血. 《入門》
ZZ	仲景曰, 先便後血者, 遠血也. 黃土湯主之. 先血後便者, 近血也. 赤小豆當歸散主之.
ZZ	便血, 宜胃風湯方見大便ㆍ淸藏湯ㆍ楡砂湯ㆍ地楡散ㆍ連殼丸ㆍ加減四物湯ㆍ槐花散. 有實熱者, 當歸承氣湯. 日久便血, 元氣下陷者, 厚朴煎, 補中益氣湯方見內傷. 內傷飮食者, 平胃散方見內傷, 加枳殼ㆍ槐花ㆍ當歸ㆍ烏梅. 酒毒便血, 酒蒸黃連丸. 《諸方》
DP	平胃地楡湯
SS	治結陰便血. 蒼朮ㆍ升麻ㆍ附子(炮) 各一錢, 地楡 七分, 葛根ㆍ厚朴ㆍ白朮ㆍ陳皮ㆍ赤茯苓 各五分, 乾薑ㆍ當歸ㆍ神麴(炒)ㆍ白芍藥ㆍ益智仁ㆍ人參ㆍ甘草(灸) 各三分. 右剉, 作一貼, 薑三, 棗二, 水煎服. 《寶鑑》
DP	結陰丹
SS	治結陰便血. 枳殼ㆍ威靈仙ㆍ黃芪ㆍ陳皮ㆍ椿根白皮ㆍ何首烏ㆍ荊芥穗 各五錢. 右爲末, 酒糊和丸梧子大, 每服五七十丸, 陳米飮入醋呑下. 《寶鑑》
DP	黃土湯
SS	治先大便後下血. 竈中黃土 三錢, 熟地黃ㆍ白朮ㆍ附子(炮)ㆍ阿膠珠ㆍ黃芩ㆍ甘草(灸) 各一錢. 右剉, 作一貼, 水煎服. 《仲景》
DP	赤小豆當歸散
SS	治先下血後大便. 赤小豆 五兩(浸令芽出曝乾), 當歸 一兩. 右擣爲末, 漿水調服二錢, 日三服. 《仲景》
DP	淸臟湯
SS	治大便下血. 生地黃 一錢, 當歸(酒洗)ㆍ地楡 各八分, 黃芩ㆍ梔子(炒黑)ㆍ黃柏(炒) 各七分, 白芍藥ㆍ黃連ㆍ側柏葉ㆍ阿膠珠 各六分, 川芎ㆍ槐角(炒) 各五分. 右剉, 作一貼, 水煎服. 《回春》
DP	楡砂湯
SS	治結陰便血. 地楡 四兩, 縮砂 七枚硏, (生)甘草 一錢半, (灸)甘草 一錢. 右剉, 水煎服. 《入門》
DP	地楡散
SS	治遠年下血. 地楡ㆍ卷柏 各五錢. 右剉, 砂缾煮十餘沸, 溫服. 《丹心》
DP	連殼丸
SS	治內傷下血, 用此以解絡脈之結. 黃連ㆍ枳殼 各二兩剉, 以槐花四兩同炒, 揀去槐花. 右爲末, 蒸餠和丸梧子大, 白湯下五七十丸. 《入門》
SS	正傳枳殼湯同. 但剉五錢, 水煎服.
DP	加減四物湯
SS	治便血, 亦治腸風. 側柏葉ㆍ生地黃ㆍ當歸ㆍ川芎 各一錢, 枳殼ㆍ荊芥ㆍ槐花(炒)ㆍ甘草(灸) 各五分. 右剉, 作一貼, 薑 三片, 烏梅 一箇, 煎服. 《得效》
DP	槐花散
SS	治腸胃有濕, 脹滿下血. 槐花(炒) 二錢, 蒼朮ㆍ厚朴ㆍ陳皮ㆍ當歸ㆍ枳殼 各一錢, 烏梅肉ㆍ甘草(灸) 各五分. 右剉, 作一貼, 水煎服. 《丹心》
DP	當歸承氣湯
SS	治實熱便血. 當歸 二錢, 厚朴ㆍ枳實ㆍ大黃 各八分, 芒硝 七分. 右剉, 水煎服. 《丹心》
DP	厚朴煎
SS	治便血及諸下血. 厚朴ㆍ生薑 各五兩(同搗爛炒黃), 白朮ㆍ神麴ㆍ麥芽ㆍ五味子 各一兩(同炒黃). 右爲末, 水糊和丸梧子大, 米飮下百丸. 盖脾胃本無血, 緣氣虛腸薄, 自榮衛滲入而下. 用厚朴厚腸胃, 麥芽消酒食, 白朮導水, 血自不作. 多有奇效. 《入門》
DP	酒蒸黃連丸
SS	治酒毒積熱便血, 肛門作熱. 黃連 四兩(剉酒淹一宿日乾). 右爲末, 粟米糊和丸梧子大, 熟水下三五十丸. 《得效》


CC	腸澼證
ZZ	詳見後陰.


CC	齒衄
ZZ	入門曰, 血從齒齦出, 謂之齒衄. 又曰, 牙床屬胃, 牙齒屬腎, 如陽明傳入少陰, 二經相倂, 血出於牙縫如吐者. 人多不覺其爲牙血. 以涼水漱口, 則血止, 少頃又來者是. 外用綠袍散, 內服解毒湯方見傷寒, 合犀角地黃湯, 或生地芩連湯方見下.
ZZ	齒衄, 宜荊槐散ㆍ鬱金散ㆍ小薊散.
DP	綠袍散
SS	治齒縫出血不止. 黃柏ㆍ薄荷ㆍ芒硝ㆍ靑黛 各等分. 右爲末, 入龍腦少許, 糝牙床卽止. 《入門》
DP	荊槐散
SS	治牙宣出血. 荊芥穗ㆍ槐花(炒) 各等分. 右爲末, 常擦牙或點服. 《得效》
DP	鬱金散
SS	治齒齦出血. 鬱金ㆍ白芷ㆍ細辛 各等分. 右爲末, 常擦牙, 仍以竹葉ㆍ竹茹, 入鹽煎水含漱. 《得效》
DP	小薊散
SS	治牙宣出血. 百草霜ㆍ小薊ㆍ香附子ㆍ蒲黃(炒) 各五錢. 右爲末, 常揩牙齒上, 立止. 《得效》
DP	又方
SS	齒縫多出血. 以鹽湯常常漱口, 仍以鹽末塗之.
SS	靑竹茹醋浸一宿, 含漱. 又竹葉濃煎入鹽, 含漱. 又濃煎茗湯, 含漱, 皆妙. 《本草》
SS	治牙疼, 牙宣出血. 香附子末, 薑汁浸一宿, 漱口後揩齒. 《得效》
SS	滿口齒出血. 地骨皮煎湯, 先漱後喫. 《綱目》


CC	舌衄
ZZ	入門曰, 血從舌出, 謂之舌衄, 宜蚊蛤散.
ZZ	又方, 蒲黃炒爲末, 糝之卽止. 又槐花炒爲末, 糝之. 又赤小豆一升, 搗碎, 和水取汁, 服之. 《本草》
ZZ	又方, 髮灰二錢, 醋二合, 調服且糝之. 《綱目》
DP	蚊蛤散
SS	治舌上出血如泉. 五倍子ㆍ白膠香ㆍ牡蠣粉. 右等分爲末, 糝患處. 《得效》


CC	血汗
ZZ	內經曰, 少陰所至, 爲衄衊. 釋曰, 衊, 血汗也.
ZZ	河間曰, 膽受熱, 血妄行爲衄衊, 幷血汗, 宜定命散.
ZZ	三因曰, 無病者, 汗出汚衣, 甚如胚染, 名曰血汗, 亦曰紅汗. 由大喜傷心, 喜則氣散, 血隨氣行也. 宜黃芪建中湯方見虛勞, 兼服妙香散方見神門, 以金銀器, 入小麥, 麥門冬煎湯調下. 又産婦血汗, 宜葎草汁方.
DP	定命散
SS	治衄衊血汗. 朱砂ㆍ寒水石ㆍ麝香. 右等分爲末, 每半錢, 新水調下. 《河間》
DP	葎草汁方
SS	治産婦因大喜汗出, 汚衣赤色. 葎草(擣取汁) 二升, 入醋二合和之, 空腹飮一盞, 或濃煮服亦可. 《三因》
SS	蝟皮肉主血汗. 皮燒灰米飮調服, 肉煮食之. 《本草》


CC	九竅出血
ZZ	人卒大驚, 則九竅血皆溢出, 謂之九竅出血. 《本草》
ZZ	傷寒少陰證, 醫者不識, 强發其汗, 則伏熱逼血, 從九竅而出, 名爲下厥上竭, 不治. 詳見寒門
ZZ	九竅出血, 宜側柏散方見上. 又百草霜ㆍ油髮(灰)ㆍ龍骨末, 或吹入, 或糝之. 《入門》
ZZ	卒驚悸, 九竅血皆溢出, 新屠猪羊血, 熱飮二升卽止. 又人有九竅, 四肢, 指岐間出血, 乃暴驚所爲, 取新生犢子臍中屎, 燒灰和水, 服日三四次. 又小薊, 搗取汁一盞, 酒半盞, 調和頓服, 乾者爲末, 冷水調服. 《本草》
ZZ	又法, 井華水, 卒噀其面, 勿令病人先知之. 《本草》
ZZ	指縫瘙痒成瘡, 有竅出血不止, 多年糞桶篐篾, 燒灰, 傅之卽止. 《得效》
ZZ	血自皮膚間濺出, 用煮酒甁上紙, 碎揉如楊花, 以手捏在出血處卽止. 《入門》
ZZ	膕中出血不止, 乃血虛也. 宜服十全大補湯方見虛勞. 《入門》


CC	傷損失血
ZZ	詳見諸傷.


CC	失血眩暈
ZZ	海藏曰, 一切去血過多, 則必致眩暈悶絶. 凡崩中去血多, 拔牙齒去血多, 金瘡去血多, 産後去血多, 皆有此證. 宜大劑芎歸湯方見婦人煎服, 救之.
ZZ	吐衄太甚不止, 當防其血暈. 茅根, 燒烟, 將醋灑之, 令鼻嗅氣以遏其勢, 或驀然以冷水噀其面, 使驚則止. 《入門》
ZZ	失血多, 眩暈不省, 宜生地芩連湯救之. 又全生活血湯方見胞門亦佳. 《入門》
ZZ	血暈者, 皆因去血過多, 虛而成暈, 脈微澁也. 急用芎歸湯救之, 繼用加味四物湯. 《回春》
ZZ	吐衄血過多, 昏迷不省, 生地黃三五斤, 取汁連飮, 不暇取汁, 則生吃呷汁, 以滓塞鼻神效. 又好墨濃磨汁飮之, 仍點入鼻中. 《本草》
DP	生地芩連湯
SS	治婦人因崩漏大脫血, 或男子去血過多, 因而涸燥, 循衣摸床撮空, 閉目不省, 揚手擲足, 錯語失神, 鼻乾氣麤. 生地黃ㆍ川芎ㆍ當歸 各一錢半, 赤芍藥ㆍ山梔子ㆍ黃芩ㆍ黃連 各七分, 防風 二錢. 右剉, 水煎, 徐徐呷下. 此危證也. 以此救之. 《入門》
DP	加味四物湯
SS	治血虛, 眩暈卒倒. 不可艾灸, 驚哭叫動, 動則乘虛而死矣. 當歸ㆍ川芎ㆍ白芍藥ㆍ生地黃ㆍ熟地黃ㆍ黃芪ㆍ人參ㆍ白朮ㆍ陳皮ㆍ白茯苓ㆍ荊芥穗ㆍ甘草 各七分. 右剉, 棗 二枚, 烏梅 一箇, 煎服. 《回春》


CC	黑藥止血
ZZ	綱目曰, 燒灰, 諸黑藥, 皆能止血. 經曰, 北方黑色, 入通於腎. 夫血者, 心之色也. 血見黑卽止者, 由腎水能制心火故也.
ZZ	止血, 宜五灰散ㆍ十灰散ㆍ十灰丸. 如百草霜ㆍ松烟墨ㆍ油髮(灰)ㆍ新綿(灰)ㆍ棕櫚(灰)ㆍ梔子ㆍ乾柿ㆍ荊芥ㆍ蓮房ㆍ蝟皮ㆍ牛角䚡之類, 皆可燒灰, 單服.
DP	五灰散
SS	治一切失血及血崩. 蓮蓬殼ㆍ黃絹ㆍ亂髮ㆍ百草霜ㆍ棕櫚皮. 右各燒存性, 等分. 加梔子(炒黑)ㆍ蒲黃(炒)ㆍ松烟墨ㆍ血竭. 共爲細末, 每三錢, 以生藕汁, 生蘿葍汁調服之. 或蜜丸, 米飮下五十丸亦可. 《回春》
DP	十灰散
SS	治嘔吐咯嗽血, 及虛勞大吐血. 大薊ㆍ小薊ㆍ柏葉ㆍ荷葉ㆍ茅根ㆍ茜根ㆍ大黃ㆍ梔子ㆍ棕櫚皮ㆍ牧丹皮 各等分. 右燒存性, 出火毒, 硏爲極細末. 用生藕汁, 或蘿葍汁磨松墨半椀, 調服五錢, 卽止. 《新書》
DP	十灰丸
SS	治血崩及一切失血. 黃絹(灰)ㆍ馬尾(灰)ㆍ藕節(灰)ㆍ艾葉(灰)ㆍ蒲黃(灰)ㆍ蓮蓬(灰)ㆍ油髮(灰)ㆍ棕櫚(灰)ㆍ赤松皮(灰)ㆍ新綿(灰) 各等分. 右爲末, 以醋煮糯米糊和丸梧子大, 米飮下百丸. 《丹心》


CC	禁忌
ZZ	內經曰, 鹹走血, 血病無多食鹹. 又曰, 久視傷血. 凡血少血虛之人, 鍼刺出血過多, 皆爲禁忌.


CC	治血藥法
ZZ	丹溪曰, 凡用血藥, 不可單行單止. 又不可純用寒涼藥, 必加辛溫升藥. 如用涼藥, 用酒煮酒炒之類, 乃寒因熱用也. 又曰, 久患血證, 血不歸元, 久服藥而無效者, 以川芎爲君則效.
ZZ	大凡血見熱則行, 見寒則凝, 見黑一作灰則止. 《丹心》
ZZ	凡嘔吐血, 若出未多, 必有瘀於胸膈者. 當先消瘀而涼之止之. 消瘀, 宜犀角地黃湯, 涼血, 宜陶氏生地芩連湯, 止澁, 宜側柏散ㆍ狗膽丸. 《入門》
ZZ	桃仁ㆍ紅花ㆍ蘇木ㆍ血竭ㆍ牧丹皮者, 血滯所宜. 蒲黃ㆍ阿膠ㆍ地楡ㆍ百草霜ㆍ棕櫚灰者, 血崩所宜. 乳香ㆍ沒藥ㆍ五靈脂ㆍ凌霄花者, 血痛所宜. 蓯蓉ㆍ瑣陽ㆍ牛膝ㆍ枸杞子ㆍ益母草ㆍ夏枯草ㆍ敗龜板者, 血虛所宜. 乳酪ㆍ血液之物, 血燥所宜. 乾薑ㆍ肉桂之屬, 血寒所宜. 生地黃ㆍ苦參之屬, 血熱所宜. 《丹心》
ZZ	治血, 防風爲上使, 連翹一云黃連爲中使, 地楡爲下使, 不可不知. 《丹心》
ZZ	凡血結之證, 皆用醋湯, 和之爲妙. 《直指》
ZZ	(灸)甘草ㆍ(炮)乾薑 每三錢, 煎服, 治男女失血不能引氣歸元, 甚妙. 《丹心》
ZZ	血不足, 須用甘草, 血色瘀黑, 用熟地黃, 血色鮮紅, 用生地黃, 若脈洪實, 痛甚, 用酒大黃, 和血止痛, 用當歸. 《東垣》


CC	通治血病藥餌
ZZ	一切失血諸病, 通用四物湯ㆍ補榮湯ㆍ保命生地黃散ㆍ淸熱滋陰湯方見上ㆍ坎离膏ㆍ固榮散ㆍ血餘散ㆍ側柏湯ㆍ童子尿.
DP	四物湯
SS	通治血病. 熟地黃ㆍ白芍藥ㆍ川芎ㆍ當歸 各一錢二分半. 右剉, 作一貼, 水煎服. 《局方》
SS	一方, 春倍川芎, 夏倍芍藥, 秋倍地黃, 冬倍當歸.
SS	春加防風, 夏加黃芩, 秋加天門冬, 冬加桂枝. 《綱目》
SS	當歸, 和血歸經. 芍藥, 涼血補腎. 生地黃, 生血寧心. 熟地黃, 補血滋腎. 川芎, 則行血通肝. 《丹心》
SS	劉宗厚曰, 欲求血藥, 其四物之謂乎. 夫川芎, 血中氣藥也. 通肝經, 性味辛散, 能行血滯於氣也. 地黃, 血中血藥也. 通腎經, 性味甘寒, 能生眞陰之虛者也. 當歸, 分三治, 血中主藥也. 通肝經, 性味辛溫, 全用, 能活血各歸其經也. 芍藥, 陰分藥也. 通脾經, 性味酸寒, 能涼血. 又治血虛腹痛. 若求陰藥之屬, 必於此而取則焉.
DP	補榮湯
SS	通治諸失血. 當歸ㆍ白芍藥ㆍ生地黃ㆍ熟地黃ㆍ赤茯苓ㆍ梔子仁ㆍ麥門冬ㆍ陳皮 各一錢, 人參ㆍ甘草 各五分. 右剉, 作一貼, 棗 二枚, 烏梅 一箇, 水煎服. 《回春》
DP	保命生地黃散
SS	治鬱熱衄吐便尿諸失血, 無寒證者. 生地黃ㆍ熟地黃ㆍ枸杞子ㆍ地骨皮ㆍ天門冬ㆍ白芍藥ㆍ黃芪ㆍ柴胡 各一錢, 黃芩ㆍ黃連ㆍ甘草 各五分. 右剉, 作一貼, 水煎服. 脈微身涼, 加桂皮. 《丹心》
DP	坎离膏
SS	治陰虛火動, 致衄吐咳嗽咯唾血. 黃柏ㆍ知母 各四兩, 生地黃ㆍ熟地黃ㆍ天門冬ㆍ麥門冬 各二兩, 杏仁 七錢, 胡桃仁(去皮淨) 四兩, 白蜜 四兩. 右先將黃柏, 知母剉, 入童便三椀, 側柏葉一把, 煎至四椀去渣. 又將天麥門冬, 生熟地黃入汁內, 添水二椀再煎, 去滓. 其滓再搗爛如泥, 另用水一二椀熬熟, 絞汁入前汁. 將杏桃仁擂爛, 再濾去渣, 同蜜入前汁內熬成膏. 磁罐收貯, 封口, 沈水中一日, 去火毒. 每服三五匙, 柏葉湯調, 空心服. 終始忌銅鐵器. 《回春》
DP	固榮散
SS	治吐衄便尿一切失血. 眞蒲黃ㆍ地楡 各一兩, 白芷 五錢, 甘草 二錢半. 右爲末, 每服四錢, 溫酒調服. 《丹心》
DP	血餘散
SS	治衄吐便尿一切失血, 兼治內崩. 亂髮以皂角水淨洗, 曬乾, 燒灰爲末. 每二錢, 白茅根煎湯調下, 或醋湯調下. 《丹心》
SS	作丸, 名髮灰丸. 見上
DP	側柏湯
SS	治吐衄血血崩血痢, 一切失血之疾. 採葉曬乾, 煎湯, 代茶吃, 止血滋陰. 一名柏湯, 一名柏茶, 皆同. 《入門》
DP	童子尿
SS	諸虛吐衄咯血藥中, 每入童便一合, 其效甚速. 凡單用, 重湯頓服, 無不效應. 盖溲尿降火, 滋陰, 又能消瘀血, 止吐衄諸血. 先賢有言, 凡諸失血, 服寒涼藥, 十無一生. 服溲尿者, 百無一死, 斯言信矣. 用童便一鍾, 入薑汁二三點, 攪勻, 徐徐服之, 日進二三次爲佳. 《醫鑑》


CC	單方
XX	凡二十二種.
DP	百草霜
SS	深村鍋底者佳, 刮取細末用之. 凡血見黑則止, 此藥主之, 能治諸失血. 或吹入竅中, 或爲散冷水調服, 或作丸服皆佳. 《本草》
DP	井華水
SS	治九竅出血, 及衄血不止. 以水卒然噀面, 勿令病人先知之. 《本草》
DP	生地黃
SS	治吐衄便尿一切失血. 取汁飮半升, 日三, 或和薄荷汁, 或和生薑汁, 皆效. 《丹心》
DP	車前草葉及根
SS	止衄吐尿血. 取汁服五合. 《本草》
DP	蒲黃
SS	止一切血. 破血卽生用, 補血卽炒用. 冷水調二三錢服. 《本草》
DP	芎藭
SS	能行血, 治吐衄便尿一切失血. 煎服, 末服, 幷佳. 《本草》
DP	當歸
SS	治一切血. 能和血, 行血, 養血. 芎藭, 當歸, 合爲芎歸湯, 爲血藥第一. 《綱目》
DP	茜根
SS	治吐衄便尿崩中一切血疾. 搗爲末, 每二錢, 水煎冷服. 《本草》
DP	白茅根
SS	能止血, 治吐衄便尿一切血疾. 水煮服之. 茅花同功. 《本草》
DP	艾葉
SS	治吐衄便尿一切失血. 搗取汁飮, 乾者煮服. 《本草》
DP	地楡
SS	止衄吐血, 偏主結陰便血. 水煮服之. 《本草》
DP	大小薊
SS	俱治一切血疾. 能破血, 止血. 生擣取汁飮一小盞, 或和蜜少許飮. 《本草》
DP	鬱金
SS	止吐衄血, 破惡血. 爲末, 以童便, 薑汁, 好酒, 相和調服. 又治痰血. 取末, 和韭汁, 童便服之, 其血自消. 《丹心》
DP	白芨
SS	治衄吐咳唾咯血. 冷水調末三錢服, 神妙. 米飮調亦可. 《綱目》
SS	白芨至血竅則塡補, 故血止. 昔有一死囚, 拷掠遍身, 吐衄幷流血, 常服白芨末, 輒止. 後凌遲, 儈者開胸, 見白芨末皆塡補肺竅云. 《醫說》
DP	槐花
SS	涼血, 能止咯唾血及下血. 炒爲末, 熱酒取末二錢調服. 又治齒衄, 舌衄, 爲末糝之. 《丹心》 炒煎服亦可.
DP	側柏葉
SS	治吐衄便尿一切失血之證. 止血滋陰. 爲末, 米飮調服, 或煎服皆可, 取汁服亦佳. 《入門》
DP	松烟墨
SS	能止一切失血. 以生地黃汁, 濃磨服之, 或井水磨服之. 《丹心》
DP	生藕汁
SS	消瘀血, 能止一切出血. 取汁飮之, 或合地黃汁, 熱酒, 童便服幷得. 《本草》
DP	韭汁
SS	止吐衄咯唾血, 善消胸膈間瘀血凝滯. 取汁, 冷飮三四盞, 必胸中煩燥不寧後自愈. 《丹心》
DP	亂髮灰
SS	止一切失血, 吐衄便尿九竅出血皆治之. 取末, 醋湯, 或井華水調二錢服, 作丸服亦可. 《本草》
DP	諸血
SS	補人身血不足. 面無血色者, 幷生飮之. 六畜及獐鹿之血皆可. 《本草》
SS	虛勞吐血, 飮黑狗血, 神效. 《壽域》
DP	蘿葍汁
SS	治衄吐咳唾痰血. 取汁, 入鹽少許服之. 或和好酒飮之卽止. 盖氣降則血止. 《種杏》


CC	鍼灸法
ZZ	衄吐血, 下血, 取隱白ㆍ大陵ㆍ神門ㆍ太谿. 《易老》
ZZ	衄血, 灸顖會ㆍ上星. 《資生》
ZZ	衄宜灸大椎ㆍ瘂門, 卽止. 《丹心》
ZZ	衄不止, 以三稜鍼, 於氣衝出血, 立愈. 《東垣》
ZZ	衄血, 取上星ㆍ風府ㆍ瘂門ㆍ合谷ㆍ內庭ㆍ三里ㆍ照海. 《綱目》
ZZ	吐血, 取風府ㆍ大椎ㆍ亶中ㆍ上脘ㆍ中脘ㆍ氣海ㆍ關元ㆍ三里. 《綱目》
ZZ	吐血, 灸大陵. 《得效》
ZZ	嘔血, 取上脘ㆍ大陵ㆍ郄門ㆍ神門. 《東垣》
ZZ	關脈芤, 大便出血數斗者, 以膈兪傷故也. 宜灸膈兪. 《脈經》
ZZ	虛勞吐血, 灸中脘三百壯, 又吐血唾血, 灸肺兪隨年壯. 又口鼻出血不止, 名腦衄, 灸上星五十壯. 《得效》
ZZ	下血不止, 量臍心與脊骨平, 於脊骨上, 灸七壯卽止. 《資生》


BB	夢


CC	魂魄爲夢
ZZ	凡夢皆緣魂魄役物. 又曰, 形接而爲事, 神遇而爲夢. 《類聚》
ZZ	古之眞人, 其寢不夢, 寢不夢者, 神存故也. 《正理》
ZZ	心實則夢可憂可驚可怪之事, 虛則魂魄飛揚, 紛紜多夢, 宜別離散ㆍ益氣安神湯. 《入門》
ZZ	邪客使魂魄不安者, 血氣少也. 血氣少者, 屬於心, 心氣虛者, 其人多畏, 合目欲眠, 夢遠行而精神離散, 魂魄妄行. 陰氣衰者爲癲, 陽氣衰者爲狂. 《仲景》
DP	別離散
SS	治心風爲病, 男夢見女, 女夢見男, 宜此去邪, 使不復見. 故云別離. 白朮 一兩, 天雄ㆍ附子ㆍ肉桂ㆍ乾薑ㆍ茜根 各三錢, 茵芋葉ㆍ桑寄生 各五錢, 細辛ㆍ菖蒲 各二錢. 右爲末, 每二錢, 空心白湯調下. 熱者去雄附薑桂, 加知母ㆍ黃柏 各三錢, 當歸ㆍ地黃 各五錢. 《入門》
DP	益氣安神湯
SS	治七情六淫相感, 而心虛, 夜多夢寐, 睡臥不寧, 恍惚驚悸. 當歸ㆍ茯神 各一錢, 生地黃ㆍ麥門冬ㆍ酸棗仁(炒)ㆍ遠志ㆍ人參ㆍ黃芪(蜜炒)ㆍ牛膽南星ㆍ竹葉 各八分, 小草ㆍ黃連 各四分. 右剉, 作一貼, 薑 三片, 棗 二枚, 水煎服. 《回春》


CC	淫邪發夢
ZZ	黃帝問曰, 淫邪泮衍奈何. 岐伯對曰, 正邪從外襲內, 而未有定舍, 反淫于藏, 不得定處, 與榮衛俱行, 與魂魄飛揚, 使人臥不安而喜夢. 是以陰氣盛則夢涉大水而恐懼, 陽氣盛則夢大火而燔灼, 陰陽俱盛, 則夢相殺. 上盛則夢飛, 下盛則夢墮. 甚飢則夢取, 甚飽則夢與. 肝氣盛則夢怒, 肺氣盛則夢哭泣, 心氣盛則夢善笑恐畏, 脾氣盛則夢歌樂, 身體重不擧, 腎氣盛則夢腰脊兩解不屬.
ZZ	又曰, 厥氣客于心則夢見丘山烟火, 客于肺則夢飛揚, 見金鐵之寄物, 客于肝則夢山林樹木, 客于脾則夢見丘陵大澤, 壞屋風雨, 客于腎則夢臨淵沒居水中. 客于膀胱則夢遊行, 客于胃則夢飮食, 客于大腸則夢田野, 客于小腸則夢聚邑街衢, 客于膽則夢鬪訟自刳. 客于陰器則夢接內, 客于項則夢斬首, 客于脛則夢行走而不能前, 及居深地窌苑中, 客于股肱則夢禮節拜起, 客于胞䐈則夢溲便. 《靈樞》
ZZ	一婦人, 常夢與鬼神交, 驚怕異常, 及見神堂, 陰司, 舟楫, 橋梁. 如此十五年, 竟無姙娠, 諸治無效. 戴人曰, 陽火盛于上, 陰水盛于下. 見鬼神者, 陰之靈, 神堂者, 陰之所, 舟楫橋梁, 水之用也. 診之兩手寸脈, 皆沈而伏, 知其胸中有痰實也. 凡三涌, 三泄, 三汗, 不旬日而無夢, 一月而有娠. 《子和》


CC	五藏虛實爲夢
ZZ	肝氣虛則夢見菌香生草, 實則夢伏樹下不敢起. 心氣虛則夢救火陽物, 實則夢燔灼. 脾氣虛則夢飮食不足, 實則夢築垣盖屋. 肺氣虛則夢見白物, 見人斬血藉藉, 實則夢見兵戰. 腎氣虛則夢見舟船溺人, 實則夢伏水中若有畏恐. 《內經》


CC	陽氣之出入爲窹寐
ZZ	靈樞曰, 衛氣之行, 晝行於陽, 則目張而窹, 夜行於陰, 則目瞑而寐.
ZZ	鄭康成曰, 口鼻之呼吸爲魂, 耳目之聰明爲魄. 以耳目與口鼻對言, 則口鼻爲陽, 耳目爲陰. 以耳目口鼻與藏府對言, 則耳目口鼻爲陽, 藏府爲陰. 故陽氣行陽分二十五度於身體之外, 則耳目口鼻皆受陽氣, 所以能知覺視聽動作而窹矣. 陽氣行陰分二十五度於藏府之內, 則耳目口鼻無陽氣運動, 所以不能知覺而寐矣. 聰明者, 豈非陽氣爲之乎. 《入門》


CC	昏沈多睡
ZZ	靈樞曰, 足太陽有通項入于腦者, 正屬目本, 名曰眼系, 在項中兩筋間, 入腦乃別陰蹻陽蹻, 陰陽相交, 陽入陰, 陰出陽, 交于目銳眥當作目內眥, 陽氣盛則瞋目, 陰氣盛則瞑目.
ZZ	衛氣不得入於陰, 常留於陽, 留於陽則陽氣滿, 陽氣滿則陽蹻盛, 不得入於陰, 故目不瞑. 又曰, 衛氣留於陰, 不得行於陽, 留於陰則陰氣盛, 陰氣盛則陰蹻滿, 不得入於陽, 故目閉. 《入門》
ZZ	傷寒之邪, 傳入陰則多眠, 昏昏閉目者, 陰主闔也. 黙黙不欲言者, 陰主靜也. 太陽證, 已解而多眠者, 不必藥也. 陽明證, 熱伏於裏而多眠者, 宜小柴胡湯方見寒門. 少陰之證, 脈微細但欲寐. 盖窹則行陽, 寐則行陰, 必從足少陰始, 故少陰病但欲寐. 宜茯笭四逆湯方見寒門, 以益陰回陽. 或熱病得汗後, 脈沈細, 身冷喜臥, 昏沈不省, 亦急與四逆湯, 令四肢溫, 不爾, 有熟睡而死者. 惟汗下後酣眠者, 爲正氣已復, 不必藥也. 《入門》
ZZ	風溫多眠, 狐惑多眠. 幷見本門


CC	虛煩不睡
ZZ	靈樞曰, 黃帝問曰, 人之目不瞑不臥者, 何氣使然. 伯高對曰, 衛氣晝日行於陽, 夜行於陰, 常從足少陰之分間, 行於五藏六府. 今厥氣客於藏府, 則衛氣獨衛其外, 不得入於陰, 行於陽則陽氣盛, 陽氣盛則陽蹻陷, 不得入於陰, 陰氣虛故目不瞑. 飮以半夏湯一劑, 陰陽已通, 其臥立至. 其方以流水千里外者八升, 揚之萬遍, 取其淸五升, 煮之, 炊以葦薪火, 沸置秫米一升, 治半夏五合, 徐炊, 令竭爲一升半, 去其渣, 飮汁一小盃, 日三, 稍益, 以知爲度. 其病新發者, 覆盃則臥, 汗出則已矣. 久者, 三飮而已也.
ZZ	身不覺熱, 頭目昏疼, 口乾咽燥而不渴, 淸淸不寐, 皆虛煩也. 《三因》
ZZ	大病後, 虛煩不睡, 溫膽湯主之, 甚者益元散方見暑門, 加朱砂ㆍ牛黃服之. 《入門》
ZZ	但獨熱者, 虛煩也. 起臥不安, 睡不穩, 謂之煩, 宜竹葉石膏湯方見寒門ㆍ酸棗仁湯. 《入門》
ZZ	不寐有二種. 大病後虛弱, 及年高人陽衰, 不寐者, 六君子湯方見痰門, 加炒酸棗仁ㆍ黃芪. 如痰在膽經, 神不歸舍, 而不寐者, 溫膽湯, 加南星ㆍ酸棗仁(炒). 《醫鑑》
ZZ	虛煩者, 心胸煩擾而不寧也. 內經曰, 陰虛則內熱. 今之虛煩, 多是陰虛生內熱所致. 是故傷寒吐下後, 及藿亂吐瀉後, 津液枯竭, 多有虛煩之證. 《醫鑑》
ZZ	虛煩不睡, 宜寧志膏ㆍ酸棗仁湯ㆍ高枕無憂散ㆍ眞珠母元ㆍ獨活湯.
ZZ	勞心膽冷, 夜臥不睡, 定志元方見神門, 加酸棗仁炒, 柏子仁炒, 朱砂, 乳香爲衣, 棗湯下五十丸. 加味溫膽湯, 亦主之. 《醫鑑》
ZZ	癲狂不睡, 傷寒不睡. 幷見各門
DP	酸棗仁湯
SS	治虛煩不睡, 及傷寒吐下後, 虛煩不睡. 石膏 二錢半, 酸棗仁(炒)ㆍ人參 各一錢半, 知母ㆍ赤茯苓ㆍ甘草 各一錢, 桂心 五分. 右剉, 作一貼, 薑 三片, 水煎服. 《入門》
DP	溫膽湯
SS	治心膽虛怯, 觸事易驚, 夢寐不祥, 虛煩不得睡. 半夏ㆍ陳皮ㆍ白茯苓ㆍ枳實 各二錢, 靑竹茹 一錢, 甘草 五分. 右剉, 作一貼, 薑 五片, 棗 二枚, 水煎服. 《醫鑑》
SS	驚悸怔忡, 失志不寐, 皆是痰涎沃心. 宜理痰氣, 此藥主之. 《醫鑑》
DP	加味溫膽湯
SS	治法同上. 半夏 三錢半, 陳皮 二錢二分, 竹茹ㆍ枳實 各一錢半, 酸棗仁(炒)ㆍ遠志ㆍ五味子ㆍ人參ㆍ熟地黃ㆍ白茯苓ㆍ甘草 各一錢. 右剉, 分作二貼, 薑 五片, 棗 二枚, 水煎服. 《回春》
SS	前方, 加酸棗仁ㆍ五味子ㆍ遠志ㆍ人參ㆍ熟地黃也. 心肝氣血虛者, 尤宜服之.
DP	寧志膏
SS	治虛煩不得睡, 或夢涉危險, 睡臥不寧. 酸棗仁炒二兩, 人參一兩, 朱砂五錢, 乳香二錢半. 右爲末, 煉蜜和丸彈子大, 每一丸, 溫酒化下, 大棗湯亦可. 《局方》
SS	婦人失血過多, 心神不安, 不得睡臥. 朱砂ㆍ酸棗仁(炒)ㆍ人參ㆍ白茯神ㆍ琥珀 各七錢半, 乳香 二錢. 右爲末, 每一錢, 燈心ㆍ棗子煎湯調下. 《大全良方》
DP	酸棗仁湯
SS	治不睡, 及多睡. 酸棗仁(微炒)ㆍ人參ㆍ白茯苓 各等分. 右爲末, 每一錢, 水一盞煎至七分. 如要睡卽冷服, 如不要睡卽熱服. 《醫鑑》
DP	高枕無憂散
SS	治心膽虛怯, 晝夜不睡, 百方不效, 服此如神. 人參 五錢, 石膏 三錢, 陳皮ㆍ半夏ㆍ白茯苓ㆍ枳實ㆍ竹茹ㆍ麥門冬ㆍ龍眼肉ㆍ甘草 各一錢半, 酸棗仁(炒) 一錢. 右剉, 分作二貼, 水煎服. 《醫鑑》
DP	眞珠母丸
SS	治神魂不寧, 驚悸不得睡. 眞珠母 七錢半, 熟地黃ㆍ當歸 各一兩半, 人參ㆍ酸棗仁(炒)ㆍ柏子仁ㆍ犀角ㆍ白茯神 各一兩, 沈香ㆍ龍齒 各五錢. 右爲末, 蜜丸梧子大, 朱砂爲衣, 每四五十丸, 薄荷湯下, 日二服. 此方眞珠母爲君, 龍齒佐之. 眞珠母, 入肝經爲第一. 龍齒, 與肝同類也. 龍齒, 虎睛, 人皆以爲鎭心藥, 殊不知龍齒安魂, 虎睛定魄. 龍能變化, 故魂遊而不定. 虎能專靜, 故魄止而有守. 若魄不寧者, 宜用虎睛, 魂飛揚者, 宜用龍齒. 《本事》
DP	獨活湯
SS	治同上. 獨活ㆍ羌活ㆍ人參ㆍ前胡ㆍ細辛ㆍ半夏ㆍ沙參ㆍ五味子ㆍ白茯苓ㆍ酸棗仁(炒)ㆍ甘草 各七分. 右剉, 作一貼, 薑 三片, 烏梅 一箇, 水煎服. 《本事》


CC	魂離不睡
ZZ	四明蕫生患神氣不寧, 每臥則魂魄飛揚, 覺身在床而神魂離體, 驚悸多魘, 通夕無寐, 更醫不效. 許學士診之曰, 以脈言之, 肝藏受邪, 非心病也. 平人肝不受邪, 臥則魂歸於肝, 神靜而得寐. 今肝氣因虛, 邪氣襲之. 肝藏魂者也. 肝有邪則魂不得歸, 是以臥則魂飛揚若離體也. 肝主怒, 故小怒則劇. 遂處以眞珠母丸, 獨活湯二方以贈, 服一月而病悉除二方見上. 《本事方》


CC	思結不睡
ZZ	一婦人因思慮過傷, 二年不得寐. 戴人曰, 兩手脈俱緩, 此脾受邪也. 脾主思故也. 與其夫議, 以怒激之. 多取財, 飮酒數日, 不處一方而去. 其婦大怒汗出, 是夜困臥, 如此者八九日不窹. 自是食進, 其脈得平, 此因膽虛, 不能制脾之思慮而不寐. 今激之以怒, 膽復制脾, 故得寐也. 《子和》


CC	老少之睡不同
ZZ	黃帝問曰, 老人之不夜瞑, 少壯之不晝瞑者, 何氣使然. 岐伯答曰, 壯者之氣血盛, 其肌肉滑, 氣道通, 榮衛之行, 不失其常, 故晝精而夜瞑. 老者之氣血衰, 其肌肉枯, 氣道澁, 五藏之氣相搏, 其榮氣衰少, 而衛氣內代, 故晝不精而夜不眠. 《靈樞》


CC	睡辨陰陽虛實
ZZ	傷寒及雜病多睡者, 陽虛陰盛也. 無睡者, 陰虛陽盛也. 喜明者屬陽, 元氣實也. 喜暗者屬陰, 元氣虛也. 睡向壁者屬陰, 元氣虛也. 睡向外者屬陽, 元氣實也. 《回春》


CC	臥不安
ZZ	人臥則血歸於肝, 今血不靜, 臥不歸肝, 故驚悸而不得臥也. 《綱目》
ZZ	黃帝問曰, 人有臥而有所不安者, 何也. 岐伯對曰, 藏有所傷, 及精有所倚, 人不能知其病, 則臥不安. 《內經》 十四友元主之, 亦治心肝虛, 睡臥不安方見神門.
ZZ	帝曰, 人之不得偃臥者, 何也. 岐伯曰, 肺者藏之盖也. 肺氣盛則肺大, 肺大則不能偃臥肺一作脈. 又曰, 足三陽者下行, 陽明者胃脈也. 其氣亦下行, 陽明逆, 不得從其道, 故不得臥也. 下經曰, 胃不和則臥不安. 夫不得臥而喘者, 是水氣之客也. 《內經》


CC	身重嗜臥
ZZ	黃帝曰, 人之多臥者, 何氣使然. 岐伯曰, 此人腸胃大, 皮膚濕, 而分肉不解焉. 腸胃大則衛氣留久, 皮膚濕則分肉不解, 其行遲. 夫衛氣者, 晝行於陽, 夜行於陰, 故陽氣盡則寐, 陰氣盡則寤. 故腸胃大則衛氣行留久, 皮膚濕分肉不解則行遲, 留於陰也久, 其氣不精則目瞑, 故多臥矣. 《靈樞》
ZZ	肝虛腎虛脾虛, 皆令人體重煩寃. 釋曰, 肝虛則脾寡于畏而體重, 腎虛則脾勝之而體重. 又曰, 脾病者身重. 又曰, 足太陰之脈病, 身體皆重. 《內經》
ZZ	怠惰嗜臥者, 脾胃有濕也. 宜平胃散方見內傷. 身重者, 濕也. 《東垣》


CC	惡人欲獨處
ZZ	內經曰, 足陽明之脈, 是動則病, 惡人與火, 欲獨閉戶牖而處. 少陰之虛, 亦欲獨閉戶牖而處. 又曰, 陽明厥, 則喘而惋, 惋則惡人. 釋曰, 惋謂熱內鬱而煩也.


CC	寢睡法
ZZ	臥宜側身屈膝, 益人心氣, 覺宜舒展, 則精神不散. 盖舒臥則招魔引魅. 孔子寢不尸, 盖謂是歟. 《活人心》
ZZ	不得晝眠, 令人失氣. 又曰, 暮臥常習閉口, 口開卽失氣, 且邪惡從口入成病. 又曰, 屈膝側臥, 益氣力勝正偃仰. 按孔子不尸臥. 故曰, 睡不厭踧, 覺不厭舒. 凡人尸睡則有鬼疰魔邪. 又曰, 人臥一夜, 常作五度反覆逐更轉. 《得效》
ZZ	夜不安寢, 衾厚熱壅故也. 當急去之, 仍拭汗孔. 或薄而寒卽加之, 睡自穩也. 飢而睡不安, 則宜少食, 飽而睡不安, 則宜啜茶, 少行坐. 《東垣》
ZZ	睡留燈燭, 令人神不安. 《活人心》
ZZ	凡人常臥, 不宜仰臥, 以手覆心上, 則必魘不得寤. 若暗中着魘, 不得以火照之, 亦不得近前急呼. 但捻下心上手, 然後慢慢喚覺, 以皂莢末, 或半夏末, 吹入鼻中卽醒. 《千金》


CC	辟惡夢
ZZ	夜夢惡不須說. 且以水, 面東持刀噀之, 呪曰, 惡夢着草木, 好夢成珠玉, 卽無咎矣. 又夢之善惡, 幷勿說爲吉. 《得效》
ZZ	麝香久服, 不夢窹魘寐. 又將眞麝一劑, 安枕合中枕之, 除邪辟惡夢. 《本草》
ZZ	蘇合香, 令人無夢魘, 或服或帶之. 《本草》
ZZ	虎頭, 爲枕枕之, 辟惡夢除魘寐. 《本草》
ZZ	犀角, 除魘寐, 或服或帶之. 《本草》
ZZ	羚羊角, 安心氣, 不令魘寐, 除邪氣驚夢. 《本草》


CC	用藥法
ZZ	虛而多夢紛紜, 人參ㆍ龍骨, 加而用之. 《本草》
ZZ	膽虛不眠, 寒也. 酸棗仁炒末, 竹葉煎湯調服. 膽實多睡, 熱也. 酸棗仁, 生爲末, 以薑汁炒臘茶煎湯調服. 《海藏》
ZZ	一人因恐得病, 如人將捕, 睡臥不安, 飮食不知味. 以人參ㆍ白朮ㆍ當歸身爲君, 陳皮爲佐, 加(鹽炒)黃柏ㆍ(灸)玄參 各少許爲使, 煎服, 月餘而安. 此因恐傷腎. 故以鹽炒黃柏, 灸玄參, 引參歸等藥, 入腎也. 《丹心》


CC	單方
XX	凡十八種.
DP	鹿頭肉
SS	治煩悶, 多夢, 及夜夢見鬼物. 煮汁飮, 食其肉. 《本草》
DP	安息香
SS	治婦人夜夢鬼交. 以雄黃合爲丸, 燒熏丹穴, 永斷. 《本草》
DP	苦竹葉
SS	治虛煩不睡. 煮服之. 《本草》
DP	小麥
SS	治煩熱少睡, 煮服之. 《本草》
DP	酸棗仁
SS	睡多則生用, 不得睡則炒熟用之. 《本草》
DP	楡白皮
SS	治不睡. 嵇公云, 楡令人瞑, 是也. 初生莢仁以作糜羹服之, 令人多睡. 《本草》
DP	林檎
SS	治不睡. 多食則令人好睡. 《本草》
DP	木槿
SS	煮作飮服之, 令人得睡. 《本草》
DP	蕨
SS	食之令人多睡. 《本草》
DP	蓴
SS	常食令人嗜睡. 《本草》
DP	沙參
SS	治多睡, 常欲眠. 煮服, 或作虀食之. 《本草》
DP	通草
SS	療脾疸, 常欲眠, 煮服之. 《本草》
DP	烏梅
SS	治不眠. 作茶飮令得睡. 《本草》
DP	茶
SS	令人少睡. 溫服除好睡. 《本草》
DP	苦菜及苦苣
SS	皆令不睡. 久食之少睡. 《本草》
DP	伏翼
SS	取血, 滴目中, 令不睡. 《本草》
DP	馬頭骨
SS	主喜眠. 作枕, 枕之, 令不睡. 《本草》
DP	草決明子
SS	久服, 令人不睡. 《本草》


CC	鍼灸法
ZZ	膽寒不得睡臥, 取竅陰.
ZZ	沈困睡多, 無名指第二節尖, 屈指取之灸一壯. 《綱目》
ZZ	驚悸不得眠, 取陰交. 不得臥, 取浮郄. 《甲乙》


BB	聲音


CC	聲音出於腎
ZZ	心爲聲音之主, 肺爲聲音之門, 腎爲聲音之根. 風寒暑濕氣血痰熱邪氣, 有干於心肺者, 病在上脘, 隨證解之, 邪氣散則天籟鳴矣. 若夫腎虛爲病, 不能納諸氣以歸元. 故氣逆而上, 咳嗽痰壅, 或喘或脹, 胸腹百骸, 俱爲之牽制, 其嗽愈重, 其氣愈乏, 其聲愈乾矣. 《直指》
ZZ	一小兒吐瀉, 錢氏與瓜蔞湯方見小兒得愈. 其兒又不大小便, 他醫以藥利之, 變身冷不飮食. 錢氏用益黃散, 使君子丸, 果身溫而能飮食. 其兒又不語, 錢氏曰, 此因涼藥利小便, 致脾腎俱虛, 今脾已實, 腎尙虛. 用六味地黃元方見虛勞, 一月而痊. 《錢乙》
ZZ	腎虛聲不出, 宜服人參平補湯. 大病後失音, 宜服腎氣丸方見虛勞
DP	人參平補湯
SS	治腎虛, 聲不出. 人參ㆍ川芎ㆍ當歸ㆍ熟地黃ㆍ白芍藥ㆍ白茯苓ㆍ兎絲子ㆍ五味子ㆍ杜冲ㆍ巴戟ㆍ橘紅ㆍ半夏麴 各六分, 牛膝ㆍ白朮ㆍ破故紙ㆍ胡蘆巴ㆍ益智ㆍ甘草(灸) 各三分, 石菖蒲 二分. 右剉, 作一貼, 薑 三片, 棗 二枚, 水煎, 於五更初腎氣開時, 不許咳唾言語, 黙黙服之. 《直指》
SS	回春, 名滋腎湯, 與此同.


CC	聽聲音辨病證
ZZ	內經曰, 視喘息, 聽音聲, 而知所苦. 又曰, 中盛藏滿, 氣勝傷恐者, 聲如從室中言, 是中氣之濕也.
ZZ	靈樞曰, 病人語聲寂寂然善驚呼者, 骨節間病. 語聲喑喑然不徹者, 心膈間病. 語聲啾啾然細而長者, 頭中病. 
ZZ	又曰, 聞而知之謂之聖.
ZZ	難經曰, 聞而知之者, 聞其五音, 以別其病也. 假如肝病則聲悲, 肺病則聲促, 心病則聲雄, 脾病則聲慢, 腎病則聲沈, 大腸病則聲長, 小腸病則聲短, 胃病則聲速, 膽病則聲淸, 膀胱病則聲微. 《回春》
ZZ	內經曰, 聲合五音. 入門曰, 金聲響, 土聲濁, 木聲長, 水聲淸, 火聲燥.
ZZ	土音如居深瓮中言. 又曰, 濕勝則音聲如從瓮中出, 濕若中水也. 《東垣》


CC	卒然無音
ZZ	黃帝問曰, 人之卒然憂恚而無音者, 何道之塞, 何氣出行, 使音不彰, 願聞其方. 少師答曰, 咽喉者, 水穀之道也. 喉嚨者, 氣之所以上下者也. 會厭者, 聲音之戶也. 口脣者, 聲音之扇也. 舌者, 聲音之機也. 懸雍垂者, 聲音之關也. 頏顙者, 分氣之所泄也. 橫骨者, 神氣所使, 主發舌者也. 故人之鼻洞, 涕出不收者, 頏顙不開, 分氣失也. 是故厭小而薄, 則發氣疾, 其開闔利, 其出氣易, 其厭大而厚, 則開闔難, 其氣出遲, 故重言也. 人卒然無音者, 寒氣客于厭, 則厭不能發, 發不能下, 至其開闔不致, 故無音. 《靈樞》
ZZ	醉臥當風, 使人失音. 《得效》
ZZ	卒失音, 宜荊蘇湯ㆍ人參荊芥散ㆍ射干湯.
ZZ	人患卒瘂, 取杏仁七錢半, 熬桂心末二錢半, 和搗如泥, 取李核大, 綿裹, 含嚥汁, 日五夜三. 《本草》
ZZ	又方, 苦竹葉濃煎服. 又橘皮濃煎頻服. 《本草》
ZZ	風冷卒失音, 紫蘇葉ㆍ荊芥穗 各一兩, 搗取汁, 入酒相和, 溫服半盞. 《丹心》
DP	荊蘇湯
SS	治感風寒卒瘂, 及失音, 通用. 荊芥穗ㆍ紫蘇葉ㆍ木通ㆍ橘紅ㆍ當歸ㆍ辣桂ㆍ石菖蒲 各一錢. 右剉, 作一貼, 水煎服. 《直指》
DP	人參荊芥散
SS	治感冒風寒, 言語不出, 咽乾鼻涕. 人參ㆍ荊芥穗ㆍ陳皮ㆍ桔梗ㆍ半夏ㆍ細辛ㆍ杏仁ㆍ通草ㆍ麻黃ㆍ甘草 各一錢. 右剉, 作一貼, 薑 五片, 水煎服. 《丹心》
DP	射干湯
SS	治天行暴寒, 熱伏於內, 咳嗽不得息, 喉瘂失聲, 或乾嗽無唾, 喉中如梗. 半夏 二錢, 杏仁ㆍ陳皮ㆍ桂心ㆍ枳實 各一錢, 射干ㆍ當歸ㆍ獨活ㆍ麻黃ㆍ紫菀ㆍ甘草 各五分. 右剉, 作一貼, 薑 五片, 水煎服. 《仲景》


CC	因雜病失音
ZZ	中風人飮食坐臥如常, 但失音不語, 俗呼爲瘂風. 小續命湯方見風門, 去附子, 加石菖蒲一錢, 或訶子淸音湯亦可. 方見下《醫鑑》
ZZ	因咳嗽失音, 人參淸肺散ㆍ杏仁煎ㆍ蛤蚧丸.
ZZ	痰塞失音, 宜玉粉丸ㆍ芎辛散.
ZZ	虛損憔悴, 氣血不足, 失聲音久瘖, 宜天眞元方見虛勞, 服過半月, 言語自然有聲《得效》
ZZ	因謳歌失音, 宜響聲破笛丸. 《回春》
ZZ	因喉痛生瘡聲瘂, 宜通隘散方見咽喉.
ZZ	痘瘡後失音, 宜馮氏天花散方見小兒.
ZZ	産後失聲, 言不出, 宜茯苓補心湯方見血門.
DP	人參淸肺散
SS	治痰嗽咽乾, 聲不出. 人參ㆍ陳皮ㆍ貝母(炒) 各一錢半, 半夏ㆍ桔梗ㆍ茯苓ㆍ桑白皮ㆍ知母ㆍ枳殼ㆍ杏仁ㆍ黃連 各一錢, 款冬花 七分, 麥門冬ㆍ地骨皮ㆍ甘草 各五分, 五味子 二十箇. 右剉, 分作二貼, 每服, 薑 三片, 水煎服. 《丹心》
DP	杏仁煎
SS	治咳嗽失音, 聲不出. 杏仁(泥)ㆍ白蜜ㆍ砂糖(屑)ㆍ生薑汁 各一盞, 桑白皮ㆍ木通ㆍ貝母(炒) 各一兩半, 紫菀ㆍ五味子 各一兩, 石菖蒲 五錢. 右六味剉, 以水五升煎至半升, 去滓, 入杏蜜糖薑, 再煎成稀膏, 每取一匙, 含化嚥下. 或加知母ㆍ款冬花, 尤效. 《直指》
DP	蛤蚧丸
SS	治肺間積血作痛失音, 及久嗽失音. 蛤蚧 一對(醋灸), 訶子肉ㆍ阿膠珠ㆍ生地黃ㆍ麥門冬ㆍ細辛ㆍ甘草 各五錢. 右爲末, 蜜丸如棗大, 每一丸, 含化. 《丹心》
DP	玉粉丸
SS	治冬月寒痰結塞, 語聲不出. 半夏(洗薑製) 五錢, 草烏(熟炒)ㆍ桂心 各二分半. 右爲末, 薑汁浸蒸餠和丸芡實大, 每一丸, 至夜含化. 年久者亦效. 《綱目》
DP	芎辛散
SS	治熱痰壅盛失音, 聲不出. 是燥熱所致, 用此卽效. 川芎ㆍ細辛ㆍ防風ㆍ桔梗ㆍ白芷ㆍ羌活ㆍ桑白皮 各一錢, 甘草 五分. 右剉, 作一貼, 入薑 二片, 薄荷三葉, 水煎服. 《得效》
DP	響聲破笛丸
SS	治因謳歌失音. 薄荷 四兩, 連翹ㆍ桔梗ㆍ甘草 各二兩半, 百藥煎 二兩, 川芎 一兩半, 縮砂ㆍ訶子(炒)ㆍ大黃(酒炒) 各一兩. 右爲末, 雞子淸和丸彈子大. 每一丸, 臨臥, 噙化嚥下. 《回春》


CC	厥氣爲瘖
ZZ	厥氣走喉而不能言, 手足淸, 大便不利, 取足少陰. 又曰, 人卒然無音, 刺之奈何. 岐伯曰, 足之少陰, 上繫於舌, 絡於橫骨, 終於會厭, 兩瀉其血脈, 濁氣乃辟. 會厭之脈, 上絡任脈, 取之天突穴名, 其厭乃發. 《靈樞》
ZZ	一男子, 久病痰嗽, 忽感風寒, 食酒肉, 遂厥氣走喉, 病暴瘖. 灸豊隆二穴各三壯, 照海二穴各一壯, 其聲立出. 仍用黃芩降火爲君, 杏仁ㆍ陳皮ㆍ桔梗, 瀉厥氣爲臣, 訶子泄逆氣, 甘草和元氣爲佐, 服之良愈. 《綱目》


CC	瘖瘂有二
ZZ	瘖者, 邪入陰分也. 內經曰, 邪搏陰則爲瘖. 又曰, 邪入於陰, 搏則爲瘖. 然有二證. 一曰舌瘖, 乃中風舌不轉運之類, 是也. 二曰, 喉瘖, 乃勞嗽失音之類, 是也. 盖舌瘖, 但舌本不能轉運言語, 而喉咽音聲則如故也. 喉瘖, 但喉中聲嘶, 而舌本則能轉運言語也. 《綱目》


CC	聲嘶
ZZ	五藏久咳則聲嘶, 聲嘶者喉破也. 非咽門病也. 《得效》
ZZ	用力顫掉聲嘶, 乃氣虛衛冷甚也. 《入門》
ZZ	咳嗽聲嘶者, 血虛受熱也. 用靑黛ㆍ蛤粉, 蜜調作丸, 含化. 《丹心》
ZZ	聲嘶, 宜柴胡升麻湯ㆍ潤肺丸ㆍ蜜脂煎.
DP	柴胡升麻湯
SS	治傷寒咳嗽聲嘶, 或咽痛. 柴胡ㆍ黃芩ㆍ半夏ㆍ升麻ㆍ乾葛ㆍ枳實ㆍ桔梗ㆍ知母ㆍ貝母ㆍ玄參ㆍ桑白皮ㆍ甘草 各七分. 右剉, 作一貼, 薑 三片, 水煎服. 《醫鑑》
DP	潤肺丸
SS	治久嗽聲嘶, 語音不出. 訶子皮ㆍ五倍子ㆍ五味子ㆍ片芩ㆍ甘草 各等分. 右爲末, 蜜丸櫻桃大, 每一丸, 噙化嚥下. 《入門》
DP	蜜脂煎
SS	治暴失音聲嘶, 常服潤肺. 猪脂二斤熬, 去渣, 入白蜜一斤, 再煉, 少頃, 濾淨入磁器內, 俟成膏. 不拘時, 挑服一匙. 《入門》


CC	腎怯與失音相似
ZZ	病吐瀉及大病後, 雖有聲而不能言, 又能進藥. 此非失音, 乃腎怯, 不能上接於陽故也. 當補腎地黃元方見虛勞主之. 失音乃感風寒卒病耳. 《錢仲陽》


CC	息有音
ZZ	不得臥而息有音者, 是陽明之逆也. 足三陽者下行, 今逆而上行, 故息有音也. 陽明者, 胃脈也. 陽明逆, 不得從其道, 故不得臥也. 夫起居如故而息有音者, 此肺之絡脈逆也. 絡脈之病人也微, 故起居如故而息有音也. 《內經》


CC	不治證
ZZ	內傷虛損, 咽瘡失音者, 無治法. 《入門》
ZZ	病人五藏已奪, 神明不守, 聲嘶者死. 《扁鵲》
ZZ	病人陰陽俱絶, 失音不能言者, 三日半死. 《華佗》


CC	傷寒狐惑聲瘂
ZZ	幷見本文.


CC	小兒疳痢聲瘂
ZZ	幷見本文.


CC	通治聲音藥
ZZ	尋常聲音不淸, 宜加味固本丸ㆍ加味上淸丸ㆍ嘹喨丸ㆍ發聲散ㆍ訶子散ㆍ訶子淸音湯ㆍ出聲音方.
DP	加味固本丸
SS	治男女聲音不淸, 或失音. 生乾地黃ㆍ熟地黃ㆍ當歸ㆍ黃柏(蜜灸)ㆍ白茯苓 各一兩, 天門冬(鹽炒)ㆍ麥門冬(鹽炒)ㆍ知母ㆍ訶子ㆍ阿膠珠 各五錢, 人參 三錢, 烏梅 十五箇(取肉), 人乳ㆍ牛乳ㆍ梨汁 各一椀. 右爲末, 和勻, 蜜丸黃豆大, 以訶子湯或蘿葍湯下八十丸, 或百丸. 《入門》
SS	醫鑑, 名鐵笛丸.
DP	加味上淸丸
SS	淸聲, 潤肺, 止咳嗽, 爽氣, 寧神. 白砂糖 八兩, 薄荷葉 四兩, 柿霜 四兩, 玄明粉ㆍ鵬砂ㆍ寒水石ㆍ烏梅肉 各五錢, 片腦 五分. 右爲末, 甘草水熬成膏, 和丸芡實大, 每一丸, 噙化茶湯下. 《回春》
DP	嘹喨丸
SS	治久失音, 聲瘂. 香椿芽汁 四兩(如無, 用淡香椿芽爲末四兩代之), 人乳ㆍ白蜜ㆍ梨汁 各四兩. 右和勻, 重湯煮熟, 不拘時服, 白湯送下. 《回春》
DP	發聲散
SS	治語聲不出. 黃瓜蔞 一箇(剉焙), 桔梗 七錢(半生半炒), 白殭蠶(炒) 五錢, 甘草(炒) 二錢. 右爲末, 每三錢, 溫酒調下, 或薑湯調下. 《海藏》
DP	訶子散
SS	治咳嗽聲音不出. 訶子皮 三錢(半生半炒), 桔梗 五錢(半生半炒), 甘草 二錢(半生半炒), 木通 三錢. 右剉, 分二貼, 每一貼, 水煎去滓, 入生地黃汁一小盞, 臨臥嚥下. 《丹心》
DP	淸音散
SS	治聲音不淸. 與上訶子散同, 但桔梗生用, 木通半生半炒. 《醫鑑》
DP	訶子淸音湯
SS	治諸風失音不語. 訶子 四十九箇(去核半生半炮), 桔梗 一兩(半生半炮), 甘草 二錢(半生半灸). 右爲麤末, 每服七錢. 水煎去滓, 入童尿一盞調服, 不過三服愈. 《醫鑑》
DP	一方
SS	治一人患乾咳嗽聲瘂. 用白朮 二錢, 人參ㆍ橘紅 各一錢半, 半夏麴 一錢, 白茯苓ㆍ桑白皮ㆍ天門冬 各七分, 甘草ㆍ靑皮 各三分, 五味子 二十粒, 知母ㆍ地骨皮ㆍ瓜蔞仁ㆍ桔梗 各五分. 作一貼, 入薑 三片, 煎服. 夏加黃芩五分. 仍與四物湯入童便ㆍ竹瀝ㆍ薑汁ㆍ(幷炒)黃柏. 二藥晝夜相間服, 兩月聲出而愈. 《丹溪》


CC	單方
XX	凡十二種.
DP	石菖蒲
SS	出音聲. 煎服, 或末服幷佳. 《本草》
DP	燕覆子
SS	續五藏斷絶氣, 使語聲足氣. 常食之. 《本草》
DP	通草
SS	出音聲. 可煎服之佳. 《本草》
DP	杏仁
SS	可和酪, 作湯, 益潤聲氣.
SS	欲好聲, 杏仁一升, 去皮尖, 熬酥一兩, 蜜少許, 和丸梧子大, 米飮下, 十五丸或二十丸. 《本草》
DP	桂心
SS	治感寒失音. 取細末, 含之嚥汁.
SS	咽喉痒痛, 失音不語, 桂心ㆍ杏仁 各一兩爲末, 蜜丸櫻桃大. 綿裹, 含化嚥汁. 《本草》
DP	苦竹葉
SS	治卒失聲, 聲噎不出. 濃煎飮之. 《本草》
DP	橘皮
SS	治卒失聲, 聲不出, 橘皮濃煮取汁, 頻服. 《本草》
DP	梨
SS	主中風失音不語. 生擣取汁, 每服一合, 日再. 《本草》
DP	乾柿
SS	潤聲喉. 可水漬, 常服之. 《本草》
DP	胡麻油
SS	主瘖瘂, 能潤肺故也. 可和竹瀝ㆍ薑汁ㆍ童便等服之.
DP	童子尿
SS	主久嗽失音, 由其能降火故也. 又云, 人尿益聲. 可溫服之. 《綱目》
DP	雞子
SS	多食令人有聲. 以水煮兩沸, 合水服之. 《本草》


CC	鍼灸法
ZZ	卒然無音, 取天突. 《靈樞》
ZZ	厥氣走喉, 不能言, 取照海. 《靈樞》
ZZ	喉痺卒瘖, 取豊隆. 《靈樞》
ZZ	暴瘖, 氣喘, 取扶突ㆍ廉泉. 《靈樞》
ZZ	暴失音, 取神門ㆍ涌泉. 《綱目》
ZZ	暴瘖, 取合谷ㆍ陽交ㆍ通谷ㆍ天鼎ㆍ期門ㆍ支溝ㆍ涌泉. 《甲乙經》


BB	言語


CC	肺主聲爲言
ZZ	難經曰, 肺主聲, 入肝爲呼, 入心爲言, 入脾爲歌, 入腎爲呻, 自入爲哭.
ZZ	又曰, 肺邪入心, 爲譫言妄語.


CC	言語譫妄
ZZ	自言曰言, 答人曰語. 《得效》
ZZ	內經註曰, 譫, 亂語也
ZZ	譫者妄也. 或自言平生常事, 或開目言人所未見事, 或獨語, 或睡中呢喃, 或呻吟不已, 甚則狂言罵詈, 俱謂之譫語. 皆因胃熱乘心故也. 詳見寒門
ZZ	問曰, 邪入陽明, 爲譫言妄語, 此果陽明乎. 答曰, 傷寒始自皮毛入, 是從肺中來, 肺主聲, 入于心則爲言也. 又曰, 合目自言, 言所日用常見常行之事, 卽譫語也. 大開目與人語, 語所未嘗見之事, 卽爲狂言也. 《東垣》
ZZ	譫語者, 口出無倫, 邪氣勝也. 《回春》
ZZ	衣被不斂, 言語善惡, 不避親疏者, 此神明之亂也. 乃狂疾也. 《內經》
ZZ	悲泣呻吟, 言語譫妄, 此乃邪祟也. 《綱目》


CC	瘖不得語
ZZ	內經曰, 邪入於陰, 搏則爲瘖, 有舌瘖喉瘖之異. 詳見聲音
ZZ	不得語, 非止一端. 有舌强不語, 神昏不語, 口噤不語, 舌縱語澁, 舌麻語澁, 其間治痰, 治風, 安神, 養氣血, 各從活法治之. 《醫鑑》
ZZ	有氣血虛損者, 有腎虛, 及老人忽言不出者, 宜於十全大補湯方見虛勞, 去桂, 加菖蒲ㆍ遠志. 《入門》


CC	痰塞亡血亦爲瘖
ZZ	足少陰之脈, 挾舌本, 足太陰之脈, 連舌本, 手少陰之別脈, 繫舌本. 故此三脈虛, 則痰涎乘虛, 閉塞其脈道, 而舌不能轉運言語也. 若此三脈亡血, 則舌無血榮養而瘖. 內經曰, 刺足少陰脈, 重虛出血, 爲舌難以言. 又云, 刺舌下中脈太過, 血出不止爲瘖. 治當補血. 又此三脈, 風熱中之, 則舌脈弛縱而瘖, 風寒客之, 則舌脈縮急而瘖, 隨證治之. 《丹溪》
ZZ	痰塞不語, 宜導痰湯方見痰門, 加菖蒲ㆍ竹茹ㆍ人參, 或芩連. 亡血不語, 宜四物湯方見血門, 加人參ㆍ白朮ㆍ陳皮ㆍ甘草ㆍ菖蒲ㆍ遠志. 《入門》
DP	一方
SS	一男子, 因傷寒發熱, 忽神昏而瘖, 作體虛有痰治之. 以人參 三錢, 黃芪ㆍ白朮ㆍ當歸ㆍ陳皮 各一錢, 煎湯入竹瀝, 薑汁飮之. 十三日始能言一字, 半月舌轉運能言語, 熱除而痊. 此痰塞也
SS	一男子嗜酒多, 吐血後舌不能語, 但渴飮水, 脈略數. 與當歸ㆍ芍藥ㆍ川芎ㆍ地黃 各一錢, 白朮ㆍ人參 各二錢, 陳皮 一錢半, 甘草 五分, 水煎, 入竹瀝ㆍ童便ㆍ薑汁服之, 至二十餘貼能言. 此亡血瘖也《丹溪》


CC	脈法
ZZ	寸口脈微而澁, 微則衛氣不足, 澁則榮氣無餘. 衛不足, 其息短, 其形燥, 血不足, 其形逆. 榮衛俱虛, 言語謬誤. 《脈經》
ZZ	心脈搏堅而長, 當病舌卷不能言. 《內經》
ZZ	心脈濇甚爲瘖. 又曰, 手少陰之別脈, 名曰通里, 別而上行, 入於心中, 繫舌本. 虛則不能言. 《靈樞》


CC	鄭聲
ZZ	鄭者, 重也. 言語重復不已, 聲音糢糊, 有如鄭衛不正之音也. 詳見寒門《入門》
ZZ	鄭聲者, 語不接續, 精氣脫也. 《回春》
ZZ	鄭聲者, 聲戰無力, 不相接續, 造字出于喉中, 卽鄭聲也. 皆大病後有之. 《東垣》


CC	言微
ZZ	內經曰, 言而微, 終日乃復言者, 奪氣也.
ZZ	靈樞曰, 膻中爲氣之海. 不足則少氣力, 不多言.
ZZ	易老曰, 眞氣虛弱, 脈微懶語, 宜人參黃芪湯, 及益氣丸方幷見氣門.


CC	呼
ZZ	內經曰, 肝在聲爲呼.
ZZ	爪甲靑, 惡罵不休, 爲膽絶. 夫呼罵者, 怒之聲, 狂病不在此例. 《千金方》
ZZ	手足甲靑呼罵多, 筋絶九日定難過. 《脈訣》


CC	笑
ZZ	靈樞曰, 心氣虛則悲, 實則笑不休.
ZZ	內經曰, 心藏神. 神有餘則笑不休, 神不足則悲.
ZZ	難經曰, 心外證, 面赤, 口乾, 善笑.
ZZ	內經曰, 心在聲爲笑. 又曰, 喜與笑, 皆屬心火.
ZZ	皇甫士安曰, 心實則笑, 笑則喜.
ZZ	河間曰, 喜爲心火之志也. 喜極而笑者, 猶燔灼太甚而鳴, 笑之象也. 故病笑者, 心火之盛也.
DD	治法
ZZ	一婦人病喜笑不已, 已半年, 衆治無效. 戴人曰, 此易治也. 滄鹽成塊者二兩餘, 火煆令赤, 放冷硏細. 河水一大椀同煎, 溫服三次, 以釵股探喉, 吐出熱痰四五升. 次服黃連解毒湯, 不數日而笑定. 內經曰, 神有餘則笑不休. 神者, 心火是也. 火得風而焰, 故笑之象也. 五行之中, 惟火有笑. 嘗治一老人笑不休, 口流涎. 以黃連解毒湯方見寒門, 加半夏ㆍ竹葉ㆍ竹瀝ㆍ薑汁服之, 笑止矣. 《子和》


CC	歌
ZZ	內經曰, 脾在聲爲歌.
ZZ	靈樞曰, 足陽明之脈病, 甚則欲上高而歌.
ZZ	癲狂邪祟之病, 皆或歌或哭. 《綱目》
ZZ	脾好音樂, 是其性也. 《延壽》


CC	哭
ZZ	內經曰, 肺在聲爲哭, 哭者, 肺之本聲也.
ZZ	難經曰, 肺外證, 面白, 善嚔, 悲愁不樂, 欲哭.
ZZ	婦人藏燥, 悲傷欲哭. 詳見婦人門.


CC	呻
ZZ	內經曰, 腎在聲爲呻.
ZZ	脈訣曰, 呻吟者, 困重形於外也.
ZZ	腎病好呻吟, 呻吟者痛聲也. 《入門》


CC	欠
ZZ	內經曰, 腎爲欠.
ZZ	難經曰, 腎病, 面黑, 善恐, 數欠.
ZZ	黃帝問曰, 人之欠者, 何氣使然. 岐伯對曰, 衛氣晝行于陽, 夜行于陰, 陰者主夜, 夜則臥. 陽者主上, 陰者主下. 故陰氣積于下, 陽氣未盡, 陽引而上, 陰引而下, 陰陽相引, 故數欠. 又曰, 足陽明之脈病, 善伸數欠. 《靈樞》
ZZ	瘧之始作也, 善伸數欠. 又曰, 二陽胃也一陰心包發病, 善噫善欠. 註云, 氣鬱於胃, 故欠生焉. 《內經》
ZZ	氣乏, 故欠伸引之. 《入門》


CC	嚔
ZZ	黃帝曰, 人之嚔者, 何氣使然. 岐伯曰, 太陽之氣一云陽氣和利而滿於心, 出於鼻, 故爲嚔. 《靈樞》
ZZ	難經曰, 肺外證, 面白善嚔.
ZZ	嚔者, 鼻中因痒而氣噴作于聲也. 鼻爲肺竅, 痒爲火化, 是火乘金爲病也. 《河間》
ZZ	腠理不密, 噴嚔不已. 《綱目》
ZZ	欠爲氣乏, 嚔爲氣通. 《綱目》


CC	噫
ZZ	與噯氣同, 吐出飽氣也. 詳見內傷.


CC	太息
ZZ	黃帝問曰, 人之太息者, 何氣使然. 岐伯對曰, 人憂愁則心系急, 心系急則氣道約, 約則不利, 故太息以出之. 《靈樞》
ZZ	膽病者, 善太息. 又曰, 足少陽之脈病, 口苦善太息. 《靈樞》


CC	大驚不語
ZZ	大驚入心, 則敗血頑痰, 塡塞心竅, 故瘖不能言. 宜密陀僧散ㆍ遠志丸ㆍ茯神散. 《直指》
DP	密陀僧散
SS	治驚氣入心, 瘖不能言. 密陀僧, 硏極細末, 每一錢, 茶淸調下. 一方, 以熱酒調下. 有熱者, 麝香湯調下. 昔有人爲虎蛇所驚久瘖, 服此卽愈. 《虞世》
DP	遠志丸
SS	治因驚, 言語顚錯. 遠志(薑製)ㆍ南星(牛膽製)ㆍ人參ㆍ白附子ㆍ白茯神ㆍ酸棗仁(炒) 各五錢, 朱砂 三錢(水飛), 麝香 一錢, 金箔 五片. 右爲末, 蜜丸梧子大, 朱砂爲衣, 薄荷湯下三十丸, 日再服. 《本事》
DP	茯神散
SS	治同上. 茯神ㆍ生乾地黃ㆍ白芍藥ㆍ川芎ㆍ當歸ㆍ桔梗ㆍ白茯苓ㆍ遠志(薑製). 右爲末, 每二錢, 水 二盞, 燈心 一錢, 大棗 二枚, 同煎至七分服之. 有一婦年七十四歲, 因戎亂爲驚疾, 服二方得效. 《本事》


CC	中風不語
ZZ	詳見風門


CC	語澁皆屬風
ZZ	宜考風門


CC	婦人産前不語産後不語
ZZ	幷見婦人


CC	小兒語遲
ZZ	詳見小兒


CC	言語法
ZZ	少言語, 養內氣. 《七禁文》
ZZ	語過多, 成咳嗽, 或失音. 《脈訣》
ZZ	凡言語誦讀, 常想聲在氣海中臍下穴名, 每日初入後, 勿言誦讀, 寧待平朝也. 《得效》
ZZ	食上不得語. 語而食者, 常患胸背痛. 古人食不語, 寢不言, 以此故也. 《得效》
ZZ	臥勿大語, 損人氣力. 亦不用寢臥多言笑. 寢不得言語者, 言五藏如鍾磬然, 不懸則不可發聲也. 《得效》
ZZ	行不得語. 若欲語須住脚, 乃得語. 行語則令人失氣. 《得效》
ZZ	東垣省言箴. 詳見身形


CC	不治證
ZZ	病人循衣縫, 譫語者, 不可治. 《華佗》
ZZ	病人陰陽俱絶, 掣衣, 撮空, 妄言者, 死. 《華佗》
ZZ	病人妄語錯亂, 及不能語者, 不治. 熱病及狂者, 不在此例. 《醫鑑》


CC	鍼灸法
ZZ	瘖不能言, 取合谷ㆍ涌泉ㆍ陽交ㆍ通谷ㆍ天鼎ㆍ期門ㆍ支溝. 《甲乙經》
ZZ	足太陰之脈病, 舌本强, 不能言. 又手少陰之別脈, 名曰通里, 虛則不能言, 取此穴. 《靈樞》
ZZ	舌緩不能言, 取瘂門. 舌下腫, 難言, 取廉泉. 《資生》


BB	津液


CC	身中津液
ZZ	靈樞曰, 腠理發泄, 汗出溱溱, 是謂津. 津脫者, 腠理開, 汗大泄.
ZZ	穀入氣滿, 淖澤注於骨, 骨屬屈伸, 洩澤, 補益腦髓, 皮膚潤澤, 是謂液. 液脫者, 骨屬屈伸不利, 色夭, 腦髓消, 脛痠, 耳數鳴. 《資生》
ZZ	水穀入于口, 輸于腸胃, 其液別爲五. 天寒衣薄則爲尿與氣, 天熱衣厚則爲汗, 悲哀氣幷則爲泣, 中熱胃緩則爲唾, 邪氣內逆, 則氣爲之閉塞而不行, 不行則爲水脹. 《資生》
ZZ	腠理發泄, 汗出溱溱, 是謂津. 津之滲於孔竅, 留而不行者爲液. 《內經註》
ZZ	大腸主津, 小腸主液, 大腸小腸受胃之榮氣, 乃能行津液於上焦, 灌漑皮毛, 充實腠理. 若飮食不節, 胃氣不足, 大腸小腸無所稟受, 故津液涸竭焉. 《東垣》


CC	腎主液
ZZ	難經曰, 腎主五液, 分化五藏. 入肝爲淚, 入心爲汗, 入脾爲涎, 入肺爲涕, 自入爲唾.
ZZ	靈樞曰, 五藏化液, 心爲汗, 肺爲涕, 肝爲淚, 脾爲涎, 腎爲唾, 是爲五液.


CC	脈法
ZZ	內經曰, 尺澁脈滑, 謂之多汗. 釋曰, 尺膚澁而尺脈滑也. 此自汗多而血涸津脫也.
ZZ	脈大而虛, 浮而濡者, 汗. 《正傳》
ZZ	脈訣曰, 汗脈浮虛或澁或濡, 軟散洪大渴飮無餘.
ZZ	肝脈浮虛, 或濡或澁, 自汗在寸, 盜汗在尺. 《回春》
ZZ	脈經曰, 男子平人, 脈虛弱微細者, 喜盜汗出也.
ZZ	寸口脈微, 尺脈緊, 其人虛損多汗, 知陰常在, 絶不見陽也. 《仲景》
ZZ	傷寒, 脈浮而遲, 面熱赤而戰惕者, 當汗出解也. 脈遲者, 爲無陽, 不能作汗, 其身必痒. 《仲景》


CC	汗因濕熱
ZZ	內經曰, 心爲汗. 又曰, 陽加於陰, 謂之汗. 釋曰, 陽氣上薄, 陰能固之, 則蒸而爲汗. 又曰, 陽之汗, 而天地之雨名之.
ZZ	難經曰, 腎邪入心爲汗.
ZZ	汗者, 心之液, 心動則惕然而汗出. 《醫鑑》
ZZ	心爲君火, 脾胃屬土, 此濕熱相薄爲汗明矣. 又如甑中燒酒, 若非湯火熏蒸, 則不能成汗液也. 《正傳》
ZZ	內經曰, 飮食飽甚, 汗出於胃, 驚而奪精, 汗出於心, 持重遠行, 汗出於腎, 疾走恐懼, 汗出於肝, 搖體勞苦, 汗出於脾.
ZZ	衛氣虛則汗多, 榮血虛則無汗. 《綱目》
ZZ	風病多汗, 風散氣故也詳見風門. 痰證亦有汗, 頭眩嘔逆, 宜芎夏湯方見痰飮. 火氣上蒸, 胃中之濕, 亦能作汗, 凉膈散方見火門主之. 《丹溪》


CC	自汗
ZZ	自汗者, 無時而濈濈然出, 動則爲甚, 屬陽虛, 胃氣之所司也. 治法宜補陽調胃. 《正傳》
ZZ	靈樞曰, 衛氣者, 所以肥腠理, 司開闔者. 衛氣虛則腠理疏, 開闔無司而汗多矣.
ZZ	內經曰, 汗出偏沮, 使人偏枯.
ZZ	多汗身軟者, 濕也. 心主熱, 脾主濕, 濕熱相薄, 如地之蒸氣爲雲雨霧露. 宜調衛湯ㆍ玉屛風散. 胃熱者, 二甘湯. 《入門》
ZZ	自汗屬氣虛, 屬濕與痰. 氣虛, 用人參ㆍ黃芪, 少加桂枝. 眞陽虛則少用附子ㆍ童便煮. 《丹溪》
ZZ	凡內傷及一切虛損之證, 自汗不止者, 總用補中益氣湯方見內傷, 少加附子ㆍ麻黃根ㆍ浮小麥, 其效如神. 但升柴俱用蜜水製炒, 以殺其升發勇悍之性. 又欲引其參芪等藥, 至肌表也. 《東垣》
ZZ	仲景桂枝湯, 治外感風邪自汗之聖藥也. 黃芪建中湯, 治外感氣虛自汗之神劑也. 補中益氣湯, 治內傷氣虛自汗之妙方也. 《東垣》
ZZ	傷寒自汗有九證. 詳見寒門
ZZ	自汗, 通用黃芪湯ㆍ黃芪六一湯方見消渴ㆍ參歸腰子ㆍ牡蠣散ㆍ小建中湯方見虛門ㆍ參芪湯ㆍ雙和湯方見虛門ㆍ桂附湯ㆍ朮苓湯ㆍ鎭液丹ㆍ參附湯ㆍ芪附湯.
DP	調衛湯
SS	治濕勝自汗. 麻黃根ㆍ黃芪 各一錢, 羌活 七分, (生)甘草ㆍ當歸尾ㆍ(生)黃芩ㆍ半夏 各五分, 麥門冬ㆍ生地黃 各三分, 猪苓 二分, 蘇木ㆍ紅花 各一分, 五味子 七粒. 右剉, 作一貼, 水煎服. 《東垣》
DP	玉屛風散
SS	治表虛自汗. 白朮 二錢半, 防風ㆍ黃芪 各一錢二分. 右剉, 作一貼, 水煎服. 防風ㆍ黃芪實表氣, 白朮燥內濕, 所以有效. 《丹心》
DP	二甘湯
SS	治胃熱, 食後汗出如雨. (生)甘草ㆍ(灸)甘草ㆍ五味子ㆍ烏梅肉 各等分. 右剉, 每五錢, 薑 二片, 棗 二枚, 水煎服. 《入門》
DP	黃芪湯
SS	治陰陽偏虛, 自汗或盜汗. 黃芪(蜜炒) 二錢二分, 生乾地黃ㆍ天門冬ㆍ白茯苓ㆍ麻黃根 各一錢五分, 當歸 一錢二分, 麥門冬 一錢, 五味子ㆍ浮小麥ㆍ甘草 各七分, 防風 五分. 右剉, 作一貼, 水煎服. 《醫鑑》
SS	嚴氏黃芪湯同, 但無龍骨一味, 地黃去熟用生耳.
DP	參歸腰子
SS	治心氣虛損自汗, 以此收斂心液. 人參ㆍ當歸(剉) 各五錢. 猪心 一箇, 破作數片, 幷心內血, 以水二椀, 先煎猪心至一椀半. 乃入二藥同煎至八分, 取淸汁. 吃猪心, 以汁送下令盡. 《丹心》
DP	牡蠣散
SS	治諸虛不足, 體常自汗, 夜臥則甚, 久不至, 羸瘠枯瘦, 心忪驚惕. 牡蠣(煆)ㆍ麻黃根ㆍ黃芪ㆍ知母 各一兩. 右爲末, 浮小麥煎湯, 調二錢服. 剉之, 煎服亦可. 《得效》
SS	丹溪, 治自汗方, 防風ㆍ黃芪ㆍ白朮ㆍ牡蠣粉ㆍ麻黃根 各等分. 剉, 水煎服之, 亦佳.
DP	小建中湯
SS	治表虛自汗. 方見虛勞
SS	黃芪建中湯, 乃本方加黃芪也. 治虛勞自汗.
SS	當歸建中湯, 乃本方加當歸一兩也. 治血虛自汗.
SS	桂枝附子湯, 乃本方加桂枝五錢, 炮附子半箇也. 治自汗, 漏不止. 每服七錢, 薑 七片, 棗 二枚, 水煎服. 《得效》
DP	參芪湯
SS	治自汗. 黃芪(蜜炒)ㆍ人參ㆍ白朮ㆍ白茯苓ㆍ當歸ㆍ熟地黃ㆍ白芍藥(酒炒)ㆍ酸棗仁(炒)ㆍ牡蠣粉 各一錢, 陳皮 七分, 甘草 二分. 右剉, 作一貼, 棗 二枚, 浮小麥 一撮, 烏梅 一箇, 同煎服. 《醫鑑》
DP	朮苓湯
SS	治虛汗. 黃芪ㆍ防風ㆍ白茯苓ㆍ白朮ㆍ麻黃根 各五錢, 甘草(灸) 二錢半. 右剉, 每服七錢, 浮小麥 百粒, 同煎服. 《直指》
DP	鎭液丹
SS	治自汗. 黃芪(蜜炒) 二兩半, 大附子 二兩(煨去皮臍童便浸炒), 防風(炒)ㆍ白朮(炒)ㆍ白芍藥酒(炒)ㆍ中桂 各一兩. 右爲末, 酒糊和丸梧子大, 空心, 溫酒下五十丸. 加酸棗仁, 尤妙. 《醫鑑》
DP	參附湯
SS	治陽虛自汗. 人參 五錢, 附子(炮) 一兩. 右剉, 作三貼, 薑 三片, 水煎服. 《濟生》
DP	芪附湯
SS	治氣虛自汗. 黃芪(蜜炒)ㆍ附子(炮) 各二錢半. 右剉, 作一貼, 薑 三片, 水煎服. 《濟生》
DP	桂附湯
SS	治自汗, 漏不止. 桂枝ㆍ附子(炮) 各二錢半. 右剉, 如前法服. 《濟生》


CC	盜汗
ZZ	內經曰, 腎病者, 寢汗出, 憎風. 註曰, 寢汗者, 盜汗也. 成無己曰, 盜汗者, 睡中汗出, 覺則止也.
ZZ	盜汗者, 寐中通身如浴, 覺來方知, 屬陰虛, 榮血之所主也. 宜補陰降火. 《正傳》
ZZ	盜汗, 乃陰虛血虛有火也. 當歸六黃湯, 甚妙. 又四物湯方見血門, 加知母ㆍ黃柏, 兼氣虛, 加參朮ㆍ黃芪. 《丹心》
ZZ	盜汗, 腎火動甚, 宜正氣湯, 脾濕盛者, 宜四製白朮散, 肝熱者, 宜龍膽散. 欲眠目合則汗出者, 膽有熱也. 宜小柴胡湯方見寒門. 通用當歸地黃湯ㆍ牡蠣散ㆍ參芪湯.
DP	當歸六黃湯
SS	治盜汗之聖藥也. 黃芪 二錢, 生地黃ㆍ熟地黃ㆍ當歸 各一錢, 黃芩ㆍ黃連ㆍ黃柏 各七分. 右剉, 作一貼, 水煎服. 《河間》
SS	黃芪實表氣, 當歸ㆍ生熟地黃補陰血, 芩ㆍ連ㆍ黃柏去內火, 所以有效也. 《丹心》
DP	正氣湯
SS	降陰火, 止盜汗. 黃柏ㆍ知母 各一錢(半炒), 甘草(灸) 五分. 右剉, 作一貼, 水煎服. 《入門》
DP	四製白朮散
SS	治盜汗. 白朮 四兩, 剉分四包. 以黃芪ㆍ石斛ㆍ牡蠣ㆍ小麥麩 各一兩, 各炒白朮爲黃色, 只取白朮爲末, 每三錢, 粟米飮調下, 盡服爲妙. 《丹溪》
DP	龍膽散
SS	治肝熱盜汗. 龍膽草ㆍ防風 各等分. 右爲末, 每一錢, 米飮調下, 臨臥時. 《直指》
DP	當歸地黃湯
SS	治盜汗, 氣血兩虛者. 當歸ㆍ熟地黃ㆍ生地黃ㆍ白芍藥(酒炒)ㆍ白朮ㆍ白茯苓ㆍ黃芪(蜜炒) 各一錢, 黃柏ㆍ知母(幷蜜水炒)ㆍ陳皮 各八分, 人參 五分, 甘草 三分. 右剉, 作一貼, 棗 一枚, 浮小麥 一撮, 同水煎服. 《醫鑑》
DP	牡蠣散
SS	治盜汗及自汗. 牡蠣(煆)ㆍ黃芪ㆍ麻黃根 各等分. 右剉, 每五錢, 浮小麥百粒, 同煎服. 《三因》
SS	又牡蠣散, 治盜汗. 牡蠣粉ㆍ白朮ㆍ防風 各等分, 爲末, 酒調服二錢, 汗卽止. 《類聚》
DP	參芪湯
SS	治虛人盜汗. 人參ㆍ黃芪ㆍ白朮ㆍ白茯苓ㆍ白扁豆ㆍ山藥ㆍ陳皮ㆍ乾葛ㆍ半夏麴ㆍ甘草 各一錢. 右剉, 作一貼, 水煎服. 《丹心》
DD	童子盜汗
ZZ	一童子, 自嬰至童, 盜汗七年, 諸藥不效. 用凉膈散, 三黃元幷見火門, 三日病已. 盖腎主五液, 化爲五濕. 相火逼腎, 腎水上行, 乘心之虛而入手少陰, 心火炎上而入肺, 欺其不勝己也. 皮毛以是而開, 玄府不閉而爲汗. 先以涼膈散瀉胸中相火, 次以三黃丸瀉心火以助陰分, 則腎水還本, 汗自止矣. 《海藏》


CC	頭汗
ZZ	頭者, 諸陽之會, 邪搏諸陽, 津液上溱, 則汗見於頭也. 《明理》
ZZ	頭者, 三陽之會. 盖三陰之脈, 至胸而還. 凡有頭汗出, 自是陽虛. 故曰, 汗出爲陽微, 是陰不得有汗也. 《本事》
ZZ	頭汗出, 劑頸而還, 血證也. 額上偏多, 盖首者六陽之所會, 故熱氣熏蒸而汗出也. 以部分言之, 則頤屬腎, 額屬心, 三焦之火, 涸其腎水溝渠之餘, 迫而上入於心之分, 故發爲頭汗, 而額上偏多也. 治法詳見寒門《海藏》
ZZ	濕家, 頭額汗出. 詳見濕門
ZZ	陽明胃實, 亦頭汗出. 詳見寒門
ZZ	水結胸, 亦頭汗出. 詳見胸部


CC	心汗
ZZ	別處無汗, 獨心孔一處有汗, 思慮多則汗亦多. 病在於心, 宜陳艾湯. 《丹溪》
ZZ	思慮過度, 以致心孔獨有汗出, 宜陳艾湯. 又法, 靑桑第二番葉, 帶露採, 陰乾焙爲末, 每二錢, 空心, 米飮調下, 又止盜汗. 《入門》
ZZ	凡心腋汗, 大人乃心血溢盛, 面常發赤者, 是也. 小兒, 因驚得之. 有人患心腋盜汗, 久不止, 用參歸腰子方見上, 以收斂心血, 遂愈. 《得效》
ZZ	心汗, 宜茯苓補心湯.
DP	陳艾湯
SS	治汗自心頭出者, 名曰心汗. 亦治心腋盜汗. 白茯苓 二兩. 右爲末, 每二錢, 以濃煎陳艾湯調下. 《得效》
DP	茯苓補心湯
SS	治心汗, 心汗者, 心孔有汗, 別處無也. 因七情鬱結而成. 白茯苓ㆍ人參ㆍ白朮ㆍ當歸ㆍ生地黃ㆍ酸棗仁(炒)ㆍ白芍藥ㆍ麥門冬ㆍ陳皮ㆍ黃連 各一錢, 甘草 三分, 朱砂 五分, 別爲末. 右剉, 作一貼, 棗 二枚, 烏梅 一箇, 浮小麥 百粒, 同煎, 調朱砂末服之. 《回春》


CC	手足汗
ZZ	手足汗者, 津液自胃府, 傍達於外, 則手足自汗. 有熱聚胃府, 逼而出之者, 此陽明證也. 宜大柴胡湯方見寒門下之. 《入門》
ZZ	手足汗, 用芩連柏, 幷補劑, 皆不效, 後以八物湯, 加半夏ㆍ茯苓爲君, 白附子ㆍ川烏爲佐使, 服之, 其汗卽無. 《綱目》
ZZ	治脚汗方, 白礬ㆍ乾葛 各五錢. 爲末, 水三椀煎, 十數沸, 逐日洗而纏之, 三五日自止. 《本事》
ZZ	牡礬丹, 治兩腋汗, 兩脚心汗, 久不愈者, 宜用. 方見前陰


CC	陰汗
ZZ	陰汗, 腎虛陽衰也. 宜安腎元方見虛勞.
ZZ	治陰汗不止, 宜小安腎元方見虛勞, 以乾舊醬煎湯, 入鹽少許, 呑下大蒜元亦可.
ZZ	又方, 蛇床子(酒浸炒)ㆍ白礬ㆍ陳醬, 煎水, 淋洗患處. 《得效》
ZZ	治陰囊汗, 密陀僧爲末極細, 和蛤粉, 撲傅汗處. 《丹心》
ZZ	陰汗, 宜爐甘石 二錢半, 蚌粉ㆍ黃連ㆍ五倍子 各一錢二分半, 右爲末, 先以露蜂房, 大腹皮煎湯, 洗後糝之. 《直指》
DP	大蒜元
SS	治陰汗濕痒. 大蒜(不拘多少, 煨熟去皮爛硏), 同淡豆豉末和丸梧子大, 朱砂爲衣, 棗子, 燈心煎湯, 空心, 呑下三十丸. 《得效》


CC	血汗
ZZ	詳見血門.


CC	黃汗
ZZ	詳見疸門.


CC	漏風證
ZZ	黃帝問曰, 有病身熱懈墮, 汗出如浴, 惡風少氣, 此爲何病. 岐伯對曰, 病名酒風. 一名漏風. 漏風之狀, 或多汗, 常不可單衣, 食則汗出, 甚則身熱喘息, 衣常濡, 口乾善渴, 不能勞事. 《內經》 白朮散主之.
DP	白朮散
SS	治飮酒中風, 汗多不可單衣, 食則汗出如洗, 久不治, 必爲消渴. 防風 二兩半, 白朮 一兩二錢, 牡蠣(煆) 三錢. 右爲末, 每二錢, 溫水調下. 《河間》


CC	亡陽證
ZZ	凡汗多不止, 謂之亡陽. 又汗不得出, 亦謂之亡陽. 如心痞胸煩, 面靑膚瞤者, 難治, 色黃手足溫者, 可治. 《入門》
ZZ	凡汗漏不止, 則眞陽脫亡, 故謂之亡陽, 其身必冷, 多成痺寒矣. 《入門》
ZZ	凡發汗過多, 則陽虛不固, 汗出多, 則津液亡而小便難. 四肢者, 諸陽之本, 液脫者, 骨屬屈伸不利, 是以四肢拘急, 桂枝附子湯主之. 《入門》
ZZ	汗多亡陽, 宜用止汗法見下.
ZZ	陽虛亡陽不得汗, 宜陶氏再造散方見寒門.
DP	桂枝附子湯
SS	治傷寒發汗過多, 隧漏不止, 四肢拘急, 難以屈伸. 桂枝ㆍ附子(炮) 各三錢, 白芍藥 二錢, 甘草(灸) 一錢. 右剉, 作一貼, 薑 五片, 棗 二枚, 水煎服之. 《入門》


CC	止汗法
ZZ	汗出不止, 恐作亡陽, 宜以溫粉ㆍ紅粉, 撲之. 又用獨勝散, 塡臍.
ZZ	或牡蠣ㆍ麥麩ㆍ麻黃根ㆍ藁本ㆍ糯米ㆍ防風ㆍ白芷 等分, 爲末, 周身撲傅. 《入門》
ZZ	誤用麻黃, 令人亡陽汗出不止, 將病人頭髮水浸, 外用糯米粉, 幷龍骨, 牡蠣末, 撲傅之. 《入門》
DP	溫粉
SS	止自汗. 白朮ㆍ藁本ㆍ川芎ㆍ白芷 各等分. 右爲末, 藥末一兩, 入粟米粉一兩和勻, 綿裹撲身. 《丹心》
DP	紅粉
SS	治同上. 麻黃根ㆍ牡蠣粉 各一兩, 赤石脂ㆍ龍骨 各五錢. 右爲末, 和勻, 綿裹撲傳. 《得效》
DP	獨勝散
SS	治自汗, 盜汗. 五倍子ㆍ白礬(枯) 等分, 爲末, 以津唾調勻, 塡臍中, 以帛縛定, 立效. 《醫鑑》
SS	又方, 何首烏爲末, 津唾調, 封臍中妙. 《丹心》


CC	無汗
ZZ	汗者, 血之異名. 故靈樞曰, 奪血者無汗, 奪汗者無血.
ZZ	盛夏, 浴食無汗, 爲表實, 表實者無汗. 《丹溪》
ZZ	三陽實, 三陰虛, 汗不出, 三陰實, 三陽虛, 汗不止. 《直指》
ZZ	眞氣已虧, 胃中火盛, 則汗出不休. 胃中眞氣已竭, 若陰火已衰, 則無汗反燥, 乃陰陽俱衰, 四時無汗, 其形不久. 《東垣》
ZZ	傷寒陰證, 皆無汗. 詳見寒門
ZZ	陽氣有餘, 爲身熱無汗, 陰氣有餘, 爲多汗身寒, 陰陽有餘, 則無汗而寒. 《內經》


CC	絶汗
ZZ	謂出汗如珠不流, 復旋乾也. 《內經註》
ZZ	六陽氣俱絶, 則絶汗乃出, 朝占夕死, 夕占朝死. 《靈樞》


CC	柔汗
ZZ	仲景傷寒論曰, 柔汗發黃爲脾絶. 釋曰, 柔爲陰柔, 汗卽冷汗也. 一云, 油汗, 卽粘汗也.


CC	汗出凶證
ZZ	傷寒熱病, 汗出髮潤, 一不治也. 汗出如油, 二不治也. 汗凝如珠, 三不治也. 《直指》
ZZ	傷寒熱病, 頭汗如珠不流者, 陽脫卽死. 《入門》
ZZ	傷寒, 汗出髮潤, 與其出如油, 或大如貫珠着身出而不流, 皆爲不治之證. 《明理》
ZZ	傷寒脈浮洪, 汗出如油, 髮潤, 喘不休, 爲命絶, 不治. 《仲景》
ZZ	傷寒陽病, 自汗有九證, 皆有治法. 陰病不得有汗, 惟陰毒, 則額上手背有冷汗, 甚者如水洗. 此是陽虛陰盛, 亡陽而將脫也. 其死必矣. 《活人》


CC	禁忌
ZZ	冬月天地閉, 血氣藏, 縱有病, 亦不宜多出汗. 《活人》
ZZ	自汗, 大忌生薑, 以其開腠理故也. 《丹溪》
ZZ	自汗, 凡辛辣之味, 五辛之屬, 幷忌食之.


CC	積氣生液
ZZ	古聖曰, 陽中生陰, 陰中生陽, 氣中生液, 液中生氣. 又曰, 積液生氣, 積氣生液. 《直格書》
ZZ	朱子曰, 陽變陰合, 初生水火, 水火氣也. 流動閃爍, 其體尙虛, 其形猶未定. 次生木金, 則確然有定形矣. 水火初是自生也.
ZZ	程子曰, 坎水也. 一始於中, 有生之最先者也. 魯齋鮑氏曰, 物之初生, 其形皆水, 水者萬物之一原也. 或問曰, 天一生水, 亦有可驗乎. 曰人之一身, 可驗矣. 貪心動則津生, 哀心動則淚生, 愧心動則汗生, 慾心動則精生. 方人心寂然, 不動之時, 則太極也. 此心之動, 則太極動而生陽, 所以心一動而水生, 卽可以爲天一生水之證也.
ZZ	夫水生於陽而成於陰. 氣始動而陽生, 氣聚而靜則成水, 觀呵氣可見. 盖神爲氣主, 神動則氣隨, 氣爲水母, 氣聚則水生. 《正理》


CC	泣
ZZ	難經曰, 腎主液, 入肝爲泣.
ZZ	黃帝曰, 人之哀而泣涕出者, 何氣使然. 岐伯曰, 心者, 五藏六府之主也. 目者, 宗脈之所聚也. 上液之道也. 口鼻者, 氣之門戶也. 故悲哀愁憂, 則心動, 心動則五藏六府皆搖, 搖則宗脈感, 宗脈感則液道開, 液道開則泣涕出焉. 液者, 所以灌精濡空竅者也. 故上液之道開則泣, 泣不止則液竭, 液竭則精不灌, 精不灌則目無所見矣. 命曰奪精. 《靈樞》
ZZ	又曰, 五藏六府之津液, 盡上滲于目, 心悲氣幷則心系急, 心系急則肺擧, 肺擧則液上溢. 夫心系與肺, 不能常擧, 乍上乍下, 故咳而泣出矣. 《靈樞》
ZZ	老人膽汁慳, 哭則無淚, 笑則有淚, 火盛水虧也. 故膽熱者, 亦流淚. 《入門》


CC	涕
ZZ	內經曰, 泣涕者, 腦也. 腦者, 陰也. 腦滲爲涕.
ZZ	難經曰, 腎主液, 入肺爲涕, 涕者, 肺之液也.
ZZ	膽移熱於腦, 則辛頞鼻淵, 鼻淵者, 濁涕下不止也. 詳見鼻門
ZZ	肺熱則涕出黃濁, 如膿狀, 大如彈丸, 從鼻中出, 不出傷肺, 傷肺則死也. 詳見鼻門
ZZ	傷風則決然鼻流淸涕. 《綱目》
ZZ	鼻流濁涕者, 屬風熱也. 鼻流淸涕者, 屬肺冷也. 《回春》


CC	涎
ZZ	口角流出而不禁者, 涎也. 《直指》
ZZ	涎者, 脾之液也. 脾熱則涎出. 《內經註》
ZZ	黃帝曰, 人之涎下者, 何氣使然. 岐伯曰, 飮食者, 皆入於胃, 胃中有熱則蟲動, 蟲動則胃緩, 胃緩則廉泉開, 故涎下. 《靈樞》
ZZ	一人口流涎不止, 喜笑舌瘖, 脈洪大. 用芩連ㆍ梔柏ㆍ蒼白朮ㆍ半夏ㆍ竹瀝ㆍ薑汁服之, 五日涎止笑息. 《綱目》
ZZ	口角流涎不止, 口眼喎斜, 以通天愈風湯煎水, 呑下淸心導痰丸五十粒而愈. 《綱目》
ZZ	時常吐淸水, 冷涎自下涌上者, 脾熱所致, 二陳湯方見痰飮, 加白朮ㆍ白芍藥ㆍ升麻(土炒)ㆍ芩連ㆍ梔子ㆍ神麴ㆍ麥芽ㆍ乾生薑, 或丸或煎服. 《入門》
DP	通天愈風湯
SS	桔梗 三錢, 白朮 一錢半, 人參ㆍ南星(炮)ㆍ貝母(炒) 各一錢, 威靈仙ㆍ連翹ㆍ防風ㆍ荊芥穗ㆍ甘草 各五分, 瓜蔞仁 十五粒. 右剉, 作一貼, 入薑 三片, 水煎調荊瀝一呷, 薑汁少許, 溫服. 《綱目》
DP	淸心導痰丸
SS	天南星ㆍ半夏(幷薑汁製) 各二兩, 白附子ㆍ天花粉 各一兩, 黃連(炒)ㆍ鬱金 各七錢半, 白殭蠶(炒)ㆍ天麻ㆍ羌活 各五錢, 川烏(鹽製) 二錢. 右爲末, 薑汁糊和丸梧子大. 《綱目》


CC	唾
ZZ	唾者, 腎之液也. 內經曰, 腎爲唾, 唾生於牙齒.
ZZ	腎冷則多唾, 腎熱則無唾.
ZZ	水之在口, 曰華池, 亦曰玉泉. 黃庭經曰, 玉泉淸水灌靈根, 審能修之可長存, 靈根者, 舌也. 《活人心》
ZZ	大病差後喜唾者, 胃上有寒. 宜理中丸溫之. 《仲景》
ZZ	大病新愈, 喜唾不休, 或唾白沫者, 胃口上停寒也. 理中丸方見寒門, 加益智仁. 《東垣》
ZZ	蟲證多涎唾. 詳見蟲門


CC	迴津法
ZZ	眞人曰, 常習不唾地. 盖口中津液, 是金漿玉醴, 能終日不唾, 常含而嚥之, 令人精氣常留, 面目有光. 盖人身, 以津液爲本, 在皮爲汗, 在肉爲血, 在腎爲精, 在口爲津, 伏脾爲痰, 在眼爲淚. 曰汗, 曰血, 曰淚, 曰精, 已出則皆不可迴, 惟津唾則獨可迴, 迴則生生之意又續矣. 有人喜唾, 液乾而體枯, 遇至人, 敎以迴津之術, 久而體復潤矣. 《涎壽書》


CC	通治藥
ZZ	自汗盜汗諸汗, 通用黃芪湯ㆍ牡蠣散方見上ㆍ補中益氣湯方見內傷ㆍ雙和湯方見虛勞.


CC	單方
XX	凡二十五種.
DP	石膏
SS	解肌, 出毒汗. 宜細碎水煎服. 《本草》
DP	葛根
SS	解肌, 發表, 出汗, 開腠理. 水煎服之. 《本草》
DP	麻黃
SS	去節則發表出汗, 根與節能實表止汗. 水煎服之. 《本草》
DP	生薑及乾薑
SS	皆發表, 開腠理出汗. 水煎服. 《本草》
DP	浮萍
SS	發汗最捷. 詳見風門去風丹下.
DP	荊芥
SS	發表出汗. 水煎服. 《本草》
DP	薄荷
SS	發毒汗, 解勞乏, 淸頭目. 水煎服. 《本草》
DP	葱白
SS	連鬚用. 解表出汗, 散風邪. 水煎服. 《本草》
DP	紫蘇葉
SS	散表氣, 出汗. 《本草》
SS	久汗不出, 同靑皮煮服之卽出. 《丹溪》
DP	忍冬藤
SS	散久積陳鬱之氣. 能出汗. 煮飮良. 《丹溪》
DP	細辛
SS	散風出汗. 水煎飮之. 不可爲末服, 令人氣塞. 《本草》
DP	杏仁
SS	解肌發汗. 水煎服. 《本草》
DP	豆豉
SS	發汗.
SS	久盜汗, 豉一升微炒, 漬酒三升滿三日, 冷煖任服. 不差更作. 《本草》
DP	白朮
SS	止汗.
SS	治盜汗極驗. 白朮不拘多少, 剉成小塊, 浮麥一升, 水一斗, 同煮乾, 取出切片, 焙乾, 去麥不用, 硏爲細末. 每服二錢, 別煎浮麥湯調服. 《得效》
DP	桂枝
SS	止汗. 表虛自汗, 秋與冬則用桂枝. 煎服. 《東垣》
DP	酸棗仁
SS	止汗, 治睡中汗出. 酸棗仁(炒)ㆍ人參ㆍ白茯苓, 爲細末, 每二錢, 米飮調下. 《得效》
DP	桑葉
SS	最止盜汗. 靑桑第二番葉, 帶露採, 陰乾焙爲末, 米飮調服. 《入門》
DP	牡蠣粉
SS	止汗. 和杜冲服止盜汗. 又和麻黃根爲末, 粉身, 止盜汗. 《本草》
DP	浮小麥
SS	實表止自汗. 《本草》 水煎作飮, 常服之.
SS	凡自汗, 多喫麪食則安. 《得效》
DP	防風
SS	止汗, 又止盜汗. 水煎服之, 葉尤佳. 《本草》
DP	黃芪
SS	實表虛, 止自汗, 蜜水炒黃芪, 入(灸)甘草少許, 水煎常服.
SS	凡自汗, 春夏用黃芪. 《東垣》
DP	麻黃根
SS	止自汗及盜汗. 水煎服之. 又和牡蠣粉, 粉身, 止汗. 《本草》
DP	椒目
SS	止盜汗最妙. 微炒爲極細末, 取半錢, 以生猪上脣煎湯一合調, 臨臥服之, 無不效. 《本草》
DP	烏梅
SS	止好唾. 作茶飮之. 《本草》
DP	白茯苓
SS	止自汗盜汗. 取爲末, 以烏梅, 陳艾煎湯, 調下二錢. 《得效》


CC	鍼灸法
ZZ	盜汗不止, 取陰郄瀉之. 《綱目》
ZZ	汗不出, 取曲差.
ZZ	盜汗, 取陰都ㆍ五里ㆍ間使ㆍ中極ㆍ氣海.
ZZ	虛損盜汗, 取百勞ㆍ肺兪. 《甲乙經》
ZZ	傷寒, 汗不出, 取合谷ㆍ復溜, 俱瀉之大妙. 《綱目》


BB	痰飮


CC	痰涎飮三者不同
ZZ	痰者, 津液之異名, 人之所恃, 以潤養肢體者也. 曰痰, 曰涎, 曰飮, 又有理一分殊之別. 伏於包絡, 隨氣上浮, 客肺壅, 嗽而發動者, 痰也. 聚於脾元, 隨氣上溢, 口角流出而不禁者, 涎也. 惟飮生於胃府, 爲嘔爲吐, 此則胃家之病, 不可不知. 《直指》


CC	痰飮分淸濁
ZZ	痰者, 津液因熱而成, 熱則津液熏蒸而稠濁, 故名爲痰也. 《丹心》
ZZ	水之與飮, 同出而異名也. 人惟脾土有虧, 故所飮水漿, 不能傳化, 或停於心下, 或聚於脇間, 或注於經絡, 或溢於膀胱, 往往因此而致病矣. 《直指》
ZZ	飮者, 因飮水不散而爲病, 痰者, 因火炎熏灼而成疾. 故痰形稠濁, 飮色淸. 痰古方謂之飮, 今人謂之痰, 其實一也.


CC	王隱君痰論
ZZ	痰證古今未詳. 方書雖有懸飮ㆍ留飮ㆍ支飮ㆍ痰飮ㆍ諸飮之異, 而莫知其爲病之源. 或頭風眩暈, 目昏耳鳴. 或口眼蠕動, 眉稜耳輪瘙痒. 或四肢遊風腫硬, 似痛非痛. 或爲齒頰痒痛, 牙床浮腫而痛痒不一. 或噫氣呑酸, 嘈雜嘔噦. 或咽嗌不利, 咯之不出, 嚥之不下, 色如煤炱, 形如敗絮, 桃膠, 蜆肉之類. 或心下如停氷雪, 心頭冷痛時作. 或夢寐奇怪鬼魅之狀. 或足腕痠軟, 腰背卒痛. 或四肢骨節煩疼, 幷無常所, 乃至手麻臂痛, 狀若挫閃. 或脊中每有一掌, 如氷凍之寒痛者. 或渾身習習如蟲行者. 或眼眶澁痒, 口糜舌爛, 甚爲喉閉等證. 又或遶項結核, 似癧非癧. 或胸腹間如有二氣交紐, 噎塞煩悶, 有如烟氣上衝, 頭面烘熱. 或爲失志癲狂. 或爲中風癱瘓. 或爲勞瘵荏苒之疾. 或爲風痺, 及脚氣之候. 或心下怔忡驚悸, 如畏人將捕. 或喘嗽嘔吐. 或嘔冷涎綠水黑汁, 甚爲肺癰, 腸毒, 便膿, 攣跛. 其爲內外疾病, 非止百端, 皆痰之所致也. 盖津液旣凝, 爲痰爲飮, 而洶涌上焦, 故口燥咽乾, 流而之下, 則大小便閉塞, 面如枯骨, 毛髮焦乾. 婦人則經閉不通, 小兒則驚癎搐搦. 治法宜先逐去敗痰, 然後看虛實調理. 故製沈香滾痰丸方見下, 爲通治三焦痰飮之劑也.
ZZ	劉宗厚曰, 痰之爲病, 仲景論四飮六證, 無擇叙三因內外, 俱爲切當. 惟王隱君, 論人之諸疾, 悉出於痰, 此發前人所未發, 可謂深識痰之情狀, 而得其奧者矣. 製滾痰丸一方, 總治斯疾, 固爲簡便, 較之仲景三因有表裏內外, 而分汗下溫利之法, 則疏闊矣. 況又有虛實寒熱之不同者哉.


CC	飮病有八
ZZ	有留飮ㆍ癖飮ㆍ痰飮ㆍ溢飮ㆍ流飮ㆍ懸飮ㆍ支飮ㆍ伏飮等證, 皆因飮酒冒寒, 或飮水過多所致. 《仲景》
DD	留飮
ZZ	胸中有留飮, 其人短氣而渴, 四肢歷節痛, 脈沈細. 《仲景》
ZZ	留飮者, 水停心下, 背冷如手掌大, 或短氣而渴, 四肢歷節疼痛, 脇痛引缺盆, 咳嗽轉甚. 《入門》
ZZ	留飮之證, 四肢歷節痛, 氣短脈沈, 久則令人骨節蹉跌, 恐爲癲癎. 宜導痰湯加減, 通用芎夏湯. 《入門》 二方見下
DD	癖飮
ZZ	水癖在兩脇下, 動搖有聲. 宜十棗湯方見寒門ㆍ三花神祐丸方見下門.
DD	痰飮
ZZ	其人素盛今瘦, 水走腸間, 瀝瀝有聲, 謂之痰飮, 宜苓桂朮甘湯. 又曰, 心下有痰飮, 胸脇支滿, 目眩. 《仲景》
ZZ	痰飮者, 水停腸胃, 漉漉有聲, 令人暴肥暴瘦, 宜神朮丸. 《入門》
EP	苓桂朮甘湯
SS	治痰飮. 赤茯苓 二錢, 桂枝ㆍ白朮 各一錢半, 甘草 一錢. 右剉, 作一貼, 水煎服. 《仲景》
EP	神朮丸
SS	治痰飮成窠囊, 漉漉有聲, 或嘔吐酸水. 蒼朮(泔浸去皮焙乾) 一斤(爲細末), 白脂麻 五錢(水二盞硏濾取汁), 大棗 三十枚(爛煮硏去皮核取肉). 以麻汁調和成稀膏, 搜和朮末, 熟杵, 丸如桐子大, 每日, 空心, 溫水下百丸至二百丸. 初服時必膈微燥, 進山梔子散一服, 不躁. 《本事》
EP	山梔子散
SS	梔子一味, 乾之爲末, 沸湯點一錢服.
DD	溢飮
ZZ	飮水流行, 歸於四肢, 當汗出而不汗出, 身體重痛, 謂之溢飮, 小靑龍湯方見寒門主之. 《仲景》
ZZ	溢飮者, 水在四肢, 身體重痛. 《入門》
DD	懸飮
ZZ	飮後水流在脇下, 咳唾引痛, 謂之懸飮, 十棗湯方見寒門主之. 《仲景》
ZZ	懸飮亦謂流飮, 水在脇間, 動搖漉漉有聲. 《局方》
ZZ	懸飮者, 水流在脇下, 咳唾引痛, 懸懸思水, 三花神祐丸主之. 《入門》 方見下門
DD	支飮
ZZ	咳逆倚息, 短氣不得臥, 其形如腫, 謂之支飮, 小靑龍湯方見寒門主之. 又曰, 其脈數, 必苦冒眩, 其人本有支飮在胸中故也. 茯苓五味子湯亦主之. 《仲景》
ZZ	支飮, 亦喘而不能臥, 加短氣, 其脈平也. 《仲景》
ZZ	支飮, 水停膈上, 咳逆倚息短氣. 《入門》
EP	茯苓五味子湯
SS	治支飮, 手足冷痺, 多唾, 小腹氣上衝胸咽, 面熱如醉, 時復眩冒. 赤茯苓 二錢, 桂心ㆍ甘草 各一錢半, 五味子 一錢二分半. 右剉, 作一貼, 水煎服. 支飮, 法當冒, 冒者必嘔. 嘔者復滿, 加半夏以去其飮, 飮去, 嘔則止. 《仲景》
DD	伏飮
ZZ	膈上痰滿, 喘咳或吐, 發則寒熱, 背痛腰痛, 目淚自出, 其人振振身瞤劇, 必有伏飮. 《仲景》
ZZ	伏飮者, 水停膈滿, 嘔吐喘咳, 發熱惡寒, 腰背痛, 目淚出, 或身惕瞤, 宜三花神祐丸方見下門ㆍ控涎丹方見下. 《入門》


CC	痰病有十
ZZ	有風痰ㆍ寒痰ㆍ濕痰ㆍ熱痰ㆍ鬱痰ㆍ氣痰ㆍ食痰ㆍ酒痰ㆍ驚痰ㆍ痰之源不一. 有因熱而生者, 有因氣而生者, 有因風而生者, 有因驚而生者, 有因飮而生者, 有因食而成者, 有因暑而生者, 有傷冷而成者, 有脾虛而成者, 有因酒而成者, 有腎虛而生者. 《丹溪》
DD	風痰
ZZ	多癱瘓奇證, 頭風眩暈, 暗風悶亂, 或搐搦瞤動. 宜靑州白圓子ㆍ導痰湯. 《丹心》
EP	靑州白圓子
SS	治風痰壅盛, 嘔吐眩暈, 及癱瘓風. 半夏 七兩, 天南星 三兩, 白附子 二兩, 川烏 五錢. 右生爲細末, 淸水浸, 春五, 夏三, 秋七, 冬十日, 朝夕換水. 候日數足, 乃取, 納生絹袋中, 濾過其滓, 再硏濾過, 以盡爲度, 澄淸, 去水曬乾. 又爲末, 以糯米粥淸和丸菉豆大, 薑湯呑下三五十丸. 《局方》
EP	導痰湯
SS	治風痰. 半夏(薑製) 二錢, 南星(炮)ㆍ橘紅ㆍ枳殼ㆍ赤茯苓ㆍ甘草 各一錢. 右剉, 作一貼, 薑 五片, 水煎服. 《得效》
DD	寒痰
ZZ	寒痰, 卽冷痰也. 骨痺四肢不擧, 氣刺痛, 無煩熱, 凝結淸冷, 宜溫中化痰丸ㆍ溫胃化痰丸ㆍ新法半夏湯. 《丹心》
EP	溫中化痰丸
SS	治冷痰, 嘔噦惡心. 靑皮ㆍ陳皮ㆍ良薑ㆍ乾薑 各等分. 右爲末, 醋糊和丸梧子大, 米飮下五十丸. 《局方》
EP	溫胃化痰丸
SS	治膈間有寒飮, 冷痰. 半夏(製) 三兩, 乾薑(炮)ㆍ白朮(焙)ㆍ陳皮 各二兩. 右爲末, 薑汁糊和丸梧子大, 薑湯呑下二三十丸. 《綱目》
EP	新法半夏湯
SS	治脾胃有冷痰, 嘔逆惡心, 不思飮食. 大半夏 四兩(切片, 以白礬末一兩和湯浸一日漉出, 再用薑汁浸一日, 煮令汁盡, 焙爲末用), 甘草(灸) 二兩, 橘紅ㆍ縮砂ㆍ神麴(炒)ㆍ草果 各一兩, 丁香ㆍ白豆蔲 各五錢. 右爲細末, 每一錢, 以薑鹽湯點服. 《局方》
DD	濕痰
ZZ	身重而軟, 倦怠困弱, 宜神朮丸方見上ㆍ山精丸ㆍ三仙丸, 或二陳湯, 加蒼朮ㆍ白朮. 《局方》
EP	山精丸
SS	健脾, 淸火, 燥濕痰. 蒼朮(泔浸三日, 竹刀刮去皮, 陰乾) 二斤, 黑桑椹 一斗(取汁去渣). 將蒼朮(浸汁曬乾, 如此九次, 擣爲細末), 枸杞子ㆍ地骨皮 各一斤. 右爲末, 蜜丸梧子大, 每百丸, 溫湯呑下. 《必用方》
EP	三仙丸
SS	治濕痰. 半夏ㆍ南星 各一斤, 爲末, 薑汁調作片, 置篩中, 以楮葉或艾葉覆之, 令發黃色, 曬乾收之, 須五六月間做麴. 每麴四兩, 入香附末二兩, 薑汁糊和丸梧子大, 薑湯下五十丸. 《入門》
DD	熱痰
ZZ	熱痰, 卽火痰也. 多煩熱燥結, 頭面烘熱, 或爲眼爛喉閉, 癲狂嘈雜, 懊憹怔忡. 宜淸氣化痰丸ㆍ加味潤下丸ㆍ小調中湯ㆍ大調中湯ㆍ黃芩利膈丸ㆍ理中豁痰湯ㆍ淸熱導痰湯. 《丹心》
ZZ	熱痰, 黃色者, 是也. 《得效》
EP	淸氣化痰丸
SS	治熱痰. 半夏(製) 二兩, 陳皮ㆍ赤茯苓 各一兩半, 黃芩ㆍ連翹ㆍ梔子ㆍ桔梗ㆍ甘草 各一兩, 薄荷ㆍ荊芥 各五錢. 右爲末, 薑汁糊和丸梧子大, 薑湯下五十丸. 此方, 乃二陳湯合涼膈散也. 《丹心》
EP	加味潤下丸
SS	善降痰火. 橘紅 八兩, 半夏(剉) 二兩, 以鹽五錢化水, 拌勻二味, 煮乾烘燥. 入南星ㆍ黃芩ㆍ黃連ㆍ甘草 各一兩. 右爲末, 薑汁浸蒸餠和丸菉豆大, 白湯下五七十丸. 《丹心》
EP	小調中湯
SS	治一切痰火, 及百般怪病, 善調脾胃神效. 黃連(煎水浸甘草)ㆍ甘草(煎水浸黃連)ㆍ瓜蔞仁(煎水浸半夏)ㆍ半夏(煎水浸瓜蔞仁). 各炒, 水乾爲度, 各等分. 右剉, 五錢, 薑 三片煎服. 又四味爲末, 煮良薑取汁作糊, 和丸梧子大, 白湯下五十丸, 尤妙. 《入門》
EP	大調中湯
SS	治虛而有痰火最佳. 卽前方加人參ㆍ白朮ㆍ白茯苓ㆍ川芎ㆍ當歸ㆍ生地黃ㆍ白芍藥也. 《入門》
EP	黃芩利膈丸
SS	除胸中熱, 利隔上痰. (生)黃芩ㆍ(炒)黃芩 各一兩, 半夏(製)ㆍ黃連ㆍ澤瀉 各五錢, 南星(炮)ㆍ枳殼ㆍ陳皮 各三錢, 白朮 二錢, 白礬 一錢, 今加蘿葍子(炒) 五錢, 皂角 一錢. 右爲末, 蒸餠和丸梧子大, 白湯下五十丸. 《正傳》
EP	理中豁痰湯
SS	治膈上, 胃中熱痰, 最妙. 白朮ㆍ白芍藥 各一錢, 人參ㆍ白茯苓ㆍ半夏(製)ㆍ瓜蔞仁ㆍ陳皮ㆍ天門冬ㆍ麥芽(炒) 各七分, 黃芩(酒炒)ㆍ香附子(鹽水炒)ㆍ黃連(薑汁炒)ㆍ桔梗 各五分, 枳實ㆍ甘草 各三分. 右剉, 作一貼, 水煎去滓, 入薑汁二匙, 竹瀝六匙, 調服. 《必用方》
EP	淸熱導痰湯
SS	治憎寒壯熱, 頭目昏沈, 氣上喘急, 口出涎沫. 此因內傷七情, 以致痰迷心竅, 神不守舍. 神出則舍空, 舍空則痰自生也. 黃連ㆍ黃芩ㆍ瓜蔞仁ㆍ南星(炮)ㆍ半夏(製)ㆍ陳皮ㆍ赤茯苓ㆍ桔梗ㆍ白朮ㆍ人參 各七分, 枳實ㆍ甘草 各五分. 右剉, 作一貼, 入薑 三片, 棗 二枚, 同煎, 和竹瀝, 薑汁服. 《醫鑑》
DD	鬱痰
ZZ	與老痰, 燥痰同. 卽火痰鬱於心肺之間, 久則凝滯胸膈, 稠粘難咯, 多毛焦而色白如枯骨, 咽乾口燥, 咳嗽喘促. 宜節齋化痰丸ㆍ抑痰丸ㆍ霞天膏ㆍ淸火豁痰丸ㆍ加減二陳湯ㆍ瓜蔞枳實湯. 《丹心》
EP	節齋化痰丸
SS	專治鬱痰, 老痰, 膠固稠粘, 難於咯唾. 天門冬ㆍ片芩(酒炒)ㆍ瓜蔞仁ㆍ橘紅ㆍ海粉 各一兩, 芒硝ㆍ香附子(鹽水炒)ㆍ桔梗ㆍ連翹 各五錢, 靑黛 二錢. 右爲末, 煉蜜, 入薑汁少許, 和丸櫻桃大, 細嚼一丸, 淸湯送下. 或如黍米大, 淡薑湯下五七十丸. 《雜著》
EP	抑痰丸
SS	治燥痰, 鬱痰, 乾嗽. 瓜蔞仁一兩, 貝母炒五錢, 半夏製二錢. 右爲末, 蒸餠和丸菉豆大, 薑湯下百丸. 《丹心》
EP	霞天膏
SS	治虛痰, 老痰, 稠粘膠固於胸臆, 依附盤泊於腸胃, 當用此膏吐瀉, 不致虛損. 如癆瘵鼓噎, 於補虛藥中加之, 以去痰積, 可收萬全. 服此, 比之倒倉更穩. 凡治實痰, 新痰, 用南星ㆍ半夏燥之, 橘紅ㆍ枳殼散之, 猪苓ㆍ茯苓滲之, 黃芩ㆍ黃連降之, 巴豆ㆍ附子流通之, 竹瀝ㆍ瓜蔞潤下之. 詳見雜方
EP	淸火豁痰丸
SS	治上焦鬱火, 痰涎壅盛, 胸膈不利, 咽喉煩燥, 噎塞如有所硬, 吐不出, 嚥不下. 大黃(酒拌九蒸九曬) 二兩半, 白朮(炒)ㆍ枳實(麩炒)ㆍ陳皮(鹽水炒) 各二兩, 黃芩(酒炒)ㆍ黃連(酒炒)ㆍ梔子(炒)ㆍ南星ㆍ半夏(二味, 以白礬ㆍ皂角ㆍ生薑 各一兩, 浸七日) 各一兩半, 貝母(炒) 一兩三錢, 連翹ㆍ天花粉ㆍ白茯苓ㆍ神麴(炒)ㆍ白芥子(炒) 各一兩, 玄明粉 七錢, 靑礞石(以焰硝一兩同煆如金色)ㆍ靑黛ㆍ甘草 各五錢, 沈香 二錢. 右爲末, 竹瀝和丸梧子大, 茶淸下六七十丸. 《醫鑑》
EP	加減二陳湯
SS	治老痰, 燥痰, 熱痰. 橘紅(以鹽水浸焙) 一錢二分, 枳實ㆍ黃芩(炒) 各一錢, 白朮ㆍ貝母(炒)ㆍ便香附 各九分, 白茯苓ㆍ天花粉(鹽水炒) 各七分, 防風ㆍ連翹 各五分, 甘草 三分. 右作一貼, 水煎服. 《必用》
EP	瓜蔞枳實湯
SS	治痰結, 咯吐不出, 胸膈作痛, 不能轉側, 或痰結, 胸滿氣急, 或痰迷心竅, 不能言. 瓜蔞仁ㆍ枳實ㆍ桔梗ㆍ赤茯苓ㆍ貝母(炒)ㆍ陳皮ㆍ片芩ㆍ梔子 各一錢, 當歸 六分, 縮砂ㆍ木香 各五分, 甘草 三分. 右剉, 作一貼, 水煎, 入竹瀝五匙, 薑汁半匙, 和服. 《回春》
DD	氣痰
ZZ	七情鬱結, 痰滯咽喉, 形如敗絮, 或如梅核, 咯不出, 嚥不下, 胸膈痞悶. 宜淸火豁痰丸ㆍ玉粉丸ㆍ加味四七湯ㆍ潤下丸ㆍ二賢散ㆍ前胡半夏湯ㆍ加味二陳湯. 《入門》
EP	玉粉丸
SS	治氣痰. 以三仙丸一劑, 去香附, 加橘紅末二兩也. 《入門》
EP	加味四七湯
SS	治痰氣鬱結, 窒碍於咽喉之間, 咯之不出, 嚥之不下, 謂之梅核氣者. 半夏ㆍ陳皮ㆍ赤茯苓 各一錢, 神麴(炒)ㆍ枳實ㆍ南星(炮) 各七分, 靑皮ㆍ厚朴ㆍ紫蘇葉ㆍ檳榔ㆍ縮砂 各五分, 白豆蔲ㆍ益智仁 各三分. 右剉, 作一貼, 入薑 五片, 水煎服. 《醫鑑》
EP	潤下丸
SS	治痰積氣滯, 及痰嗽, 降痰甚妙. 陳皮 一斤(去白), 鹽 二兩(以水化, 同煮爛焙燥), 甘草 二兩(灸). 右爲末, 湯浸蒸餠和丸梧子大, 白湯下三五十丸. 《必用》
EP	二賢散
SS	淸肺, 消痰, 下氣, 解酒毒. 橘紅 一斤, 甘草 四兩, 鹽 半兩. 水浸過一指許, 鍋內煮乾, 焙爲末. 每日早晩各二匙, 淡薑湯, 或白湯調下. 《綱目》
SS	回春, 一名滌痰散.
SS	一名二賢湯. 《得效》
EP	前胡半夏湯
SS	治氣痰壅盛. 前胡ㆍ半夏ㆍ赤茯苓 各一錢, 陳皮ㆍ紫蘇葉ㆍ枳殼 各七分, 木香ㆍ甘草 各五分. 右剉, 作一貼, 薑 五片, 烏梅 一箇, 水煎服. 《直指》
EP	加味二陳湯
SS	治氣痰窒碍咽喉, 成梅核氣. 半夏ㆍ陳皮ㆍ赤茯苓ㆍ枳殼ㆍ桔梗 各一錢, 片芩ㆍ梔子(炒) 各七分, 紫蘇子ㆍ白豆蔲仁ㆍ甘草 各五分. 右剉, 作一貼, 薑 三片, 同煎服. 《醫鑑》
DD	食痰
ZZ	卽食積痰也. 因飮食不消, 或挾瘀血, 遂成窠囊, 多爲癖塊痞滿. 宜靑礞石丸ㆍ黃瓜蔞丸ㆍ正傳加味二陳湯. 《醫鑑》
EP	靑礞石丸
SS	治濕熱痰, 去食積痰. 靑礞石 二兩(同焰硝二兩, 入罐內, 鹽泥固濟, 曬乾, 火煆紅, 候冷取出), 天南星 二兩(白礬末 五錢和, 水浸二日), 半夏(皂角水浸二日). 片芩(薑汁炒)ㆍ赤茯苓ㆍ枳實(麩炒) 各三兩. 風化硝(用蘿葍同煮, 硝化, 去蘿葍濾淨, 入牛膽內風乾, 取五錢). 右爲末, 薑汁煮神麴爲糊和丸梧子大, 白湯下三五十丸. 此藥重在風化硝. 《入門》
EP	黃瓜蔞丸
SS	治食積痰. 瓜蔞仁ㆍ半夏麴ㆍ山楂肉ㆍ神麴(炒) 各等分. 右爲末, 瓜蔞汁和丸梧子大, 以薑湯, 竹瀝下三五十丸. 《入門》
EP	正傳加味二陳湯
SS	治食積痰, 導痰補脾, 消食行氣. 山楂肉 一錢半, 香附子ㆍ半夏 各一錢, 川芎ㆍ白朮ㆍ蒼朮 各八分, 橘紅ㆍ茯苓ㆍ神麴(炒) 各七分, 縮砂(硏)ㆍ麥芽(炒) 各五分, 甘草(灸) 三分. 右剉, 作一貼, 薑 三片, 棗 二枚, 水煎服. 《正傳》
DD	酒痰
ZZ	因飮酒不消, 或酒後多飮茶水, 但得酒, 次日又吐, 飮食不美, 嘔吐酸水, 宜瑞竹堂化痰丸ㆍ香附瓜蔞靑黛丸ㆍ小調中湯ㆍ滌痰散. 又對金飮子方見內傷, 加半夏ㆍ乾葛 各一錢, 煎服. 《正傳》
EP	瑞竹堂化痰丸
SS	治酒痰, 消食, 快脾, 順氣. 半夏ㆍ南星ㆍ生薑ㆍ白礬ㆍ皂角 各四兩, 同入砂鍋內水煮, 以南星無白點爲度, 去皂角不用. 入靑皮ㆍ陳皮ㆍ乾葛ㆍ蘇子ㆍ神麴ㆍ麥芽ㆍ山楂肉ㆍ蘿葍子ㆍ香附子ㆍ杏仁 各一兩. 右爲末, 薑汁浸蒸餅和丸梧子大, 每五七十丸, 食後臨臥, 茶酒任意下. 《入門》
EP	香附瓜蔞靑黛丸
SS	治燥痰, 鬱痰, 酒痰. 上三味爲末, 蜜丸芡實大, 每一丸, 食後, 及臨臥時, 噙化嚥下. 凡積痰, 非靑黛ㆍ瓜蔞, 不除. 《入門》
DD	驚痰
ZZ	因驚, 痰結成塊在胸腹. 發則跳動, 痛不可忍, 或成癲癎, 婦入多有之. 宜妙應丹ㆍ滾痰丸.
EP	妙應丹
SS	治一身牽引隱痛不可忍, 走易不定, 或疑風毒, 或爲癱瘓, 或謂癰疽, 皆非也. 乃痰涎伏在心膈, 變爲此疾, 但服此藥, 其疾如失. 方見下
SS	一名控涎丹. 《河間》


CC	脈法
ZZ	脈雙弦者寒飮也. 偏弦者飮也.
ZZ	肺飮不弦, 但苦喘短氣.
ZZ	脈沈而弦者, 懸飮內痛.
ZZ	脈浮而細滑者, 傷飮. 《仲景》
ZZ	偏弦爲飮或沈弦滑, 或結或伏痰飮中節. 《脈訣》
ZZ	脈理提綱曰, 痰脈弦滑.
ZZ	三因曰, 飮脈, 皆弦微沈滑.
ZZ	脈沈弦細滑, 大小不勻, 皆痰飮爲病也. 《醫鑑》
ZZ	久得濇脈, 必費調理. 盖痰膠固, 脈道阻澁也. 《丹心》


CC	痰飮外證
ZZ	靈樞曰, 尺膚麤如枯魚之鱗者, 水溢飮也.
ZZ	色鮮明者, 有留飮. 又曰, 脈大, 心下有留飮, 其人背寒冷如氷.
ZZ	水在心, 心下堅築, 短氣, 惡水不欲飮.
ZZ	水在肺, 吐涎沫, 欲飮水.
ZZ	水在脾, 少氣身重.
ZZ	水在肝, 脇下支滿, 嚔而痛.
ZZ	水在腎, 心下悸. 《仲景》
ZZ	凡有痰者, 眼皮及眼下, 必有烟灰黑色. 《丹心》
ZZ	眼胞及眼下, 如灰烟熏黑者, 痰色. 《醫鑑》
ZZ	凡病百藥不效, 關上脈伏而大者, 痰也. 用控涎丹方見下. 《丹心》
ZZ	一切痰證, 食少肌色如故, 一切水證, 脇硬心下怔忡. 《入門》


CC	痰飮諸病
ZZ	痰之爲患, 新而輕者, 形色淸白稀薄, 氣味亦淡. 久而重者, 黃濁稠粘凝結, 咯之難出, 漸成惡味, 酸辣, 腥臊, 鹹苦, 甚至帶血而出. 但痰證初起, 頭痛發熱, 類外感表證, 久則潮咳夜重, 類內傷陰火. 又痰飮流注, 肢節疼痛, 類風證. 但痰證胸滿, 食減肌色如故, 脈滑不勻不定爲異耳. 《入門》
ZZ	痰之作恙, 爲喘爲嗽, 爲吐爲嘔, 爲眩暈, 爲風癎, 爲狂迷, 爲忪悸, 或呑酸, 或短氣, 或痞隔, 或腫脹, 或寒熱, 或疼痛, 痰實主之. 《直指》
ZZ	俗云, 十病九痰, 誠哉斯言. 《入門》
ZZ	凡人手臂或動不得, 或骨節遍身痛, 坐臥不寧, 此痰入骨也. 又曰, 眼黑而行步呻吟, 擧動艱難者, 入骨痰也. 其證遍身骨節疼痛.
ZZ	眼黑而面帶土色, 四肢痿痺, 屈伸不便者, 風濕痰也.
ZZ	眼黑而氣短促者, 驚風痰也.
ZZ	眼黑而頰赤, 或面黃色者, 熱痰也. 《丹心》
ZZ	咯痰不出者. 是痰結也. 又曰. 脇下痛, 作寒熱, 咳嗽氣急, 亦痰結也. 《回春》


CC	辨痰色
ZZ	寒痰淸, 濕痰白, 火痰黑, 熱痰黃, 老痰膠. 《入門》


CC	痰飮流注證
ZZ	凡人忽患, 胸背手脚腰胯隱痛不可忍, 連筋骨牽引釣痛, 坐臥不寧, 時時走易不定, 俗醫不曉, 謂之走注, 便用風藥及鍼灸, 皆無益. 又疑風毒結聚, 欲爲癰疽, 亂以藥貼, 亦非也. 此乃痰涎, 伏在心膈上下, 變爲此疾. 或令人頭痛不可擧, 或神意昏倦多睡, 或飮食無味, 痰唾稠粘, 夜間喉中如拽鋸聲, 多流睡涎, 手脚冷痺, 氣脈不通, 誤認爲癱瘓, 亦非也. 凡有此疾, 只服控涎丹, 其疾如失. 《得效》
ZZ	濕痰流注, 上行攻臂, 臂不能擧, 或左右轉移, 消痰茯苓丸主之. 方見手部
DP	控涎丹
SS	一名妙應丹, 治痰飮流注作痛. 甘遂ㆍ紫大戟ㆍ白芥子 各等分. 右爲末, 糊丸梧子大, 曬乾, 臨臥, 薑湯, 或溫水下七丸至十丸, 神效. 驚痰, 加朱砂爲衣, 痛甚, 加全蝎. 酒痰, 加雄黃, 臂痛, 加木鱉子ㆍ桂心. 驚痰成塊, 加穿山甲ㆍ鱉甲ㆍ玄胡索ㆍ蓬朮. 《河間》


CC	痰病有似邪祟
ZZ	血氣者, 人之神也. 神氣虛乏, 邪因而入, 理或有之. 若夫血氣兩虛, 痰客中焦, 妨碍升降, 不得運用, 以致十二官各失其職, 視聽言動皆有虛妄, 以邪治之, 其人必死. 《東垣》
ZZ	先宜多飮薑鹽湯, 探吐之. 或竹瀝, 香油多灌之, 次服陶氏導痰湯.
DP	陶氏導痰湯
SS	治痰迷心竅, 或似鬼祟. 半夏 一錢, 赤茯苓ㆍ天南星ㆍ枳實 各八分, 陳皮ㆍ黃芩ㆍ黃連ㆍ白朮ㆍ瓜蔞仁 各五分, 桔梗 四分, 人參 三分, 甘草 二分. 右剉, 作一貼, 入薑 三片, 棗 二枚, 水煎, 臨臥, 入竹瀝, 薑汁調服. 先吐去痰, 次服此藥. 《入門》


CC	痰厥
ZZ	痰厥者, 皆因內虛受寒, 痰氣阻塞, 手足厥冷麻痺, 暈倒, 脈沈細. 宜服加味二陳湯ㆍ淸火化痰湯ㆍ鶴頂丹ㆍ小兒方ㆍ奪命散亦可. 《入門》
DP	加味二陳湯
SS	治痰厥. 半夏(製)ㆍ陳皮ㆍ白茯苓ㆍ當歸ㆍ枳實ㆍ桔梗ㆍ杏仁 各一錢, 良薑ㆍ縮砂 各五分, 木香ㆍ桂皮ㆍ甘草 各三分. 右剉, 作一貼, 薑 五片, 水煎服. 《回春》
DP	淸火化痰湯
SS	治熱痰結在胸膈, 咯吐不出, 滿悶作痛, 名痰結. 半夏(製)ㆍ陳皮ㆍ赤茯苓 各一錢, 桔梗ㆍ枳殼ㆍ瓜蔞仁 各七分, 黃連ㆍ黃芩ㆍ梔子ㆍ貝母ㆍ蘇子ㆍ桑白皮ㆍ杏仁ㆍ芒硝 各五分, 木香ㆍ甘草 各三分. 右剉, 作一貼, 薑 三片, 同煎至半, 納芒硝熔化, 去滓, 又入竹瀝, 薑汁調服. 《回春》
DP	鶴頂丹
SS	治痰熱塞咽喉, 聲如拽鋸, 及痰結胸膈滿痛. 明白礬 一兩, 心紅 五錢或黃丹亦好. 右爲末, 每取一匙, 入磁器內熔化, 乘熱, 撚作丸櫻桃大, 每一丸, 以薄荷煎湯化下. 《入門》
SS	直指方, 控痰良方. 白礬ㆍ黃丹 各一兩, 火煆爲末, 麪糊和丸麻子大. 治諸頑痰迷塞, 關竅不通, 聲音不出. 取三十丸, 硏末, 入全蝎少許, 薑湯調灌之, 吐痰立愈.


CC	痰塊
ZZ	人身上中下, 有塊如腫毒, 多在皮裏膜外, 此因濕痰流注, 作核不散. 問其平日好食何物, 用藥吐下後, 方用消痰散核之藥, 二陳湯, 加大黃ㆍ連翹ㆍ柴胡ㆍ桔梗ㆍ白芥子ㆍ黃連(薑汁炒), 煎水, 入竹瀝, 多服自消. 《丹心》
ZZ	痰飮流注於胸背, 頭項, 腋胯, 腰腿, 手足, 聚結腫硬, 或痛或不痛, 按之無血潮, 雖或有微紅, 亦淡薄, 不熱, 堅如石, 破之無膿, 或有薄血, 或淸水, 或如紫汁. 又有壞肉如敗絮, 或如瘰癧, 在皮肉之間, 如雞卵, 可移動, 軟活不硬. 惟覺咽喉痰結, 作寒作熱, 宜返魂湯方見癰疽, 加南星ㆍ半夏. 《醫鑑》
ZZ	遍身有塊, 多是痰注, 宜加味小胃丹ㆍ竹瀝達痰丸. 《入門》
ZZ	痰塊, 宜開氣消痰湯. 又天南星ㆍ草烏, 等分爲末, 薑汁調如膏, 敷核上, 立消. 《醫鑑》
ZZ	治痰核, 商陸根, 生南星, 合擣令爛, 塗付立消. 《種杏》
ZZ	渾身有腫塊, 或骨體串痛, 都是濕痰流注經絡也, 通用二陳湯加減. 《回春》
DP	加味小胃丹
SS	治風痰, 痞積, 眩暈, 喉痺, 癱瘓不語, 腹中痞塊等證神效. 小胃丹一劑方見下, 加南星ㆍ半夏(幷用白礬ㆍ皂角ㆍ薑汁, 水煮十五次) 各二兩半. 蒼朮(用米泔, 白礬, 皂角水浸一宿炒) 二兩. 桃仁ㆍ杏仁(幷以白礬, 皂角水泡去尖)ㆍ紅花(酒蒸)ㆍ陳皮ㆍ枳實(幷用白礬水泡半日炒)ㆍ白朮ㆍ白芥子(炒) 各一兩. 右爲末, 薑汁, 竹瀝煮神麴爲糊和丸菉豆大, 每服二三十丸, 薑湯下. 《入門》
SS	醫鑑, 一名導痰小胃丹.
SS	回春, 一名竹瀝化痰丸.
DP	竹瀝達痰丸
SS	能運痰從大便出, 不損元氣, 妙. 丹溪曰, 痰在四肢, 非竹瀝不開, 此藥是也. 半夏(薑製)ㆍ陳皮(去白)ㆍ白朮(微炒)ㆍ白茯苓ㆍ大黃(酒浸蒸曬乾)ㆍ黃芩(酒炒) 各二兩, 人參ㆍ甘草(灸) 各一兩半, 靑礞石(碎) 二兩, 焰硝 一兩(同火煆如金色), 沈香 五錢. 右爲末, 以竹瀝一大椀半, 薑汁三匙, 拌勻曬乾, 如此五六度, 因以竹瀝, 薑汁, 和丸小豆大, 每百丸, 臨臥時, 以米飮或薑湯呑下. 《入門》
SS	一名竹瀝運痰丸.
DP	開氣消痰湯
SS	治胸中, 胃脘至咽門, 𫁒挾如線疼痛, 及手足俱有核如胡桃者. 桔梗ㆍ便香附子ㆍ白殭蠶(炒) 各一錢, 陳皮ㆍ片芩ㆍ枳殼 各七分, 前胡ㆍ半夏ㆍ枳實ㆍ羌活ㆍ荊芥ㆍ檳榔ㆍ射干ㆍ威靈仙 各五分, 木香ㆍ甘草 各三分. 右剉, 作一貼, 薑 三片, 水煎服. 《醫鑑》


CC	喜唾痰
ZZ	胸中有寒則喜唾痰. 《局方》
ZZ	脾虛不能剋制腎水, 多吐痰唾而不咳者, 宜服八味元方見虛勞. 又云, 八味元, 治脾腎兩虛, 多唾痰而不咳. 《丹心》
ZZ	大病後, 多唾痰者, 此胃冷也. 宜理中湯方見寒門. 《入門》
ZZ	病人多唾白沫, 乃胃口上停寒也. 加益智仁. 《丹心》
ZZ	喜唾痰, 宜半夏溫肺湯. 《東垣》 或二陳湯, 加丁香ㆍ縮砂.
DP	半夏溫肺湯
SS	治中脘有痰水, 心下汪洋嘈雜, 多唾吐淸水, 不欲食. 此胃虛冷也. 其脈沈弦細遲. 半夏ㆍ陳皮ㆍ旋覆花ㆍ人參ㆍ細辛ㆍ桂心ㆍ桔梗ㆍ白芍藥ㆍ赤茯苓ㆍ甘草 各一錢. 右剉, 作一貼, 薑 五片, 煎服.


CC	痰結
ZZ	喉中有物, 咯不出, 嚥不下, 此痰結也. 《醫鑑》
ZZ	喉中有物, 咯不出, 嚥不下, 此是老痰. 重者吐之, 輕者用瓜蔕散方見吐, 氣實者, 必用荊瀝. 《丹心》
ZZ	痰結核在咽喉中, 燥不能出入, 化痰藥, 加鹹能耎堅之味, 節齋化痰丸最妙方見上. 此等老痰, 飮酒之人多有之, 酒熱上升鬱于肺胃而成此痰. 天門冬ㆍ片芩, 泄肺火也. 海粉ㆍ芒硝, 鹹以耎堅也. 瓜蔞仁, 潤肺降痰, 香附子, 開鬱降氣, 連翹ㆍ桔梗, 開結降火, 靑黛, 解鬱火, 皆不用半夏ㆍ南星辛燥之劑. 《丹心》


CC	痰病不卒死
ZZ	大凡病久淹延, 卒不死者, 多因食積, 痰飮所致. 何以然者, 盖胃氣亦賴痰積所養, 飮食雖少, 胃氣卒不便虛故也. 《丹心》


CC	痰病難治證
ZZ	氣實熱痰, 吐難得出, 或成塊, 吐咯不出, 氣鬱滯者難治. 又曰, 氣實痰熱結者, 難治. 《丹心》
ZZ	喉中漉漉有聲, 喘急, 咯痰不出者, 難治. 又曰, 服藥後, 咯吐痰出爲效. 若咯痰不出者, 難治. 《回春》
ZZ	痰涎等病不一而足, 惟癆瘵有痰, 爲難治. 最宜早灸膏肓ㆍ四花穴詳見鍼灸. 《資生經》
ZZ	肺胃經虛則生粘痰, 痰者, 肺胃所出也. 痰涎凝滯在於咽喉, 如牽鋸之聲, 時復瘈瘲, 或因吐瀉所致, 脾虛肺亦虛. 痰涎流溢, 變成癲癎, 尤爲難治. 《全嬰方》


CC	痰飮吐法
ZZ	痰在膈上, 必用吐法, 瀉亦不能去.
ZZ	脈浮者, 宜吐.
ZZ	膠固稠濁者, 必用吐.
ZZ	痰在經絡中, 非吐不可. 吐中就有發散之意, 不必在出痰也.
ZZ	凡用吐藥, 宜升提其氣, 便吐也. 防風ㆍ梔子ㆍ川芎ㆍ桔梗ㆍ芽茶ㆍ生薑ㆍ虀汁之類. 或以二陳湯探吐, 或用瓜蔕散. 《丹心》


CC	痰飮治法
ZZ	實脾土, 燥脾濕, 是治其本. 《丹心》
ZZ	虛人中焦有痰, 胃氣亦賴所養, 卒不可便攻, 攻盡則愈虛. 《丹心》
ZZ	凡治痰, 用利藥過多, 致脾氣下虛, 則痰反易生而多. 法當補脾胃, 淸中氣, 則痰自然運下, 乃治本之法也. 《丹心》
ZZ	治痰, 順氣爲先, 分導次之. 然氣升屬火. 因氣動者曰, 痰氣, 宜順氣導痰湯. 因火動者曰痰火, 宜淸熱導痰湯方見上. 因濕動者曰濕痰, 導痰湯, 通用二陳湯. 《入門》
ZZ	陽虛腎寒, 冷痰溢上, 或昏暈夜喘上氣者, 八味丸方見虛勞ㆍ黑錫丹方見虛勞鎭墜之. 《入門》
ZZ	脾虛不能運化者, 六君子湯, 加竹瀝ㆍ薑汁. 或補中益氣湯, 加半夏ㆍ竹瀝ㆍ薑汁. 《入門》
ZZ	張子和曰, 飮無補法, 必當去水. 故用汗吐下三法, 治人常愈. 然亦有挾寒挾虛之證, 又有血氣虧乏之人, 理宜導去痰滯, 又當補接兼行, 又難拘於子和之三法也. 《丹心》
ZZ	痰生於脾胃, 治法, 宜實脾燥濕. 又隨氣而升, 宜順氣爲先, 分導次之. 又氣升屬火, 順氣在於降火. 《醫鑑》
ZZ	難經曰, 腎主五液, 化爲五濕. 濕能生痰, 痰者, 因咳而動脾之濕也. 半夏能泄痰之標, 不能泄痰之本. 泄本者, 泄腎也. 十棗湯ㆍ三花神祐丸, 是也. 幷見下門
ZZ	熱痰則淸之, 用石膏ㆍ靑黛ㆍ梔子ㆍ黃芩ㆍ黃連. 寒痰則溫之, 用半夏ㆍ乾薑ㆍ附子ㆍ肉桂. 燥痰則潤之, 用瓜蔞仁ㆍ杏仁ㆍ五味子ㆍ天花粉. 濕痰則燥之, 用蒼朮ㆍ白朮ㆍ厚朴ㆍ茯苓. 風痰則散之, 用南星ㆍ皂角ㆍ白附子ㆍ竹瀝. 老痰則軟之, 用海石ㆍ芒硝ㆍ瓜蔞仁ㆍ枳殼ㆍ便香附. 食積痰則消之, 用山楂子ㆍ神麴ㆍ麥芽. 大要, 人參ㆍ甘草以補脾, 白朮ㆍ半夏以燥濕, 陳皮ㆍ靑皮, 以利氣, 茯苓ㆍ澤瀉以滲水. 《丹心》
DP	順氣導痰湯
SS	半夏ㆍ南星ㆍ茯苓ㆍ枳實ㆍ陳皮ㆍ香附子ㆍ烏藥 各一錢, 木香ㆍ沈香ㆍ甘草 各五分. 右剉, 作一貼, 薑 五片, 煎服. 《入門》
DP	六君子湯
SS	治氣虛痰盛. 半夏ㆍ白朮 各一錢半, 陳皮ㆍ白茯苓ㆍ人參 各一錢, 甘草(灸) 五分. 右剉, 作一貼, 薑 三片, 棗 二枚, 煎服. 《正傳》
SS	一方, 六味各一錢等分.


CC	痰飮通治藥
ZZ	通用二陳湯ㆍ茯苓半夏湯ㆍ芎夏湯ㆍ蠲飮枳實丸ㆍ千金指迷丸ㆍ敵痰丸ㆍ小胃丹. 痰飮冷證, 宜五飮湯ㆍ破痰消飮元. 濕熱痰飮, 宜滾痰丸ㆍ木香和中丸. 食積痰飮, 宜淸氣化痰丸. 虛人老人痰飮, 宜竹瀝枳朮丸ㆍ霞天膏見上.
DP	二陳湯
SS	通治痰飮諸疾. 或嘔吐惡心, 或頭眩心悸, 或發寒熱, 或流注作痛. 半夏(製) 二錢, 橘皮ㆍ赤茯苓 各一錢, 甘草(灸) 五分. 右剉, 作一貼, 薑 三片, 水煎服. 《正傳》
SS	方氏曰, 半夏豁痰燥濕, 橘紅消痰利氣, 茯苓降氣滲濕, 甘草補脾和中. 盖補脾則不生濕, 燥濕, 滲濕則不生痰, 利氣, 降氣則痰消解, 可謂體用兼該, 標本兩盡之藥. 用者隨證加減. 《丹心》
DP	茯苓半夏湯
SS	通治停痰, 留飮, 發爲諸病. 半夏(製) 三錢, 赤茯苓 二錢. 右剉, 作一貼, 薑 七片煎服. 《宣明》
SS	直指方, 小半夏茯苓湯同.
DP	大半夏湯
SS	治同上. 半夏(製)ㆍ陳皮ㆍ赤茯苓 各二錢半. 右剉, 作一貼, 薑 五片, 水煎服. 《丹心》
DP	芎夏湯
SS	逐水, 利飮通用. 川芎ㆍ半夏(製)ㆍ赤茯苓 各一錢, 陳皮ㆍ靑皮ㆍ枳殼 各五分, 白朮ㆍ甘草(灸) 各二分半. 右剉, 作一貼, 薑 五片, 水煎服. 《直指》
DP	蠲飮枳實丸
SS	逐飮消痰, 導氣淸膈. 黑牽牛子取頭末三兩, 枳實(麩炒)ㆍ半夏(製)ㆍ橘紅 各一兩. 右爲末, 麪糊和丸梧子大, 每取五十丸, 薑湯下. 《東垣》
DP	千金指迷丸
SS	治一切痰飮爲患. 半夏麴 二兩, 白茯苓(剉, 虛人乳汁拌蒸, 瘦人縮砂同酒浸蒸, 去縮砂, 又生地黃汁浸蒸)ㆍ枳殼(用麥麩醋水炒) 各一兩, 風化硝 二錢半. 右爲末, 薑汁糊和丸梧子大, 每服三五十丸, 薑湯下. 旬日以往, 大便溏滑, 是潛消痰積之驗也. 《入門》
SS	脾胃痰, 神麴糊和丸.
SS	血分痰, 酒糊丸.
SS	氣分上焦痰, 蒸餠糊和丸.
SS	骨節四肢痰, 鹽酒入薑汁糊和丸.
SS	足痰, 牛膝膏和丸.
SS	痰病深痼, 牛膏和丸, 多服可以汗吐下, 如倒倉法. 《入門》
DP	敵痰丸
SS	治痰飮通用. 黑牽牛子(取頭末) 三兩, 皂角(酥灸) 二兩, 白礬(枯)ㆍ半夏麴ㆍ陳皮(去白) 各一兩. 右爲末, 水丸梧子大, 薑湯下四五十丸. 《奇效》
DP	神仙墜痰元
SS	通治痰飮諸病. 黑牽牛子(取頭末) 三兩, 皂角(酥灸) 一兩六錢, 白礬(生) 一兩. 右爲末, 水丸梧子大, 酒下三五十丸. 《瑞竹》
DP	小胃丹
SS	取膈上濕痰, 熱積, 上可取胸膈之痰, 下可利腸胃之痰. 惟胃虛少食者忌用. 又云, 治風痰ㆍ熱痰ㆍ濕痰ㆍ食積痰. 芫花(醋浸一宿炒黑)ㆍ甘遂(麪裹煨熟, 水浸半日曬乾)ㆍ大戟(長流水煮曬乾) 各五錢, 大黃(濕紙裹煨, 再用酒浸炒熟) 一兩, 黃柏(炒) 二兩. 右爲末, 粥丸麻子大, 每十丸, 臨臥, 津嚥下. 《丹心》
SS	一方, 白朮膏和丸蘿葍子大, 臨臥, 津液嚥下二三十丸, 白湯送下.
DP	五飮湯
SS	治五飮, 一曰留飮, 二曰癖飮, 三曰痰飮, 四曰溢飮, 五曰流飮. 旋覆花ㆍ人參ㆍ陳皮ㆍ枳實ㆍ白朮ㆍ茯苓ㆍ厚朴ㆍ半夏ㆍ澤瀉ㆍ猪苓ㆍ前胡ㆍ桂心ㆍ白芍藥ㆍ甘草 各七分. 右剉, 作一貼, 薑 十片, 水煎服, 最效. 《海藏》
DP	破痰消飮元
SS	治一切痰飮. 靑皮ㆍ陳皮ㆍ三稜(炮)ㆍ蓬朮(炮)ㆍ良薑(煨)ㆍ乾薑(炮)ㆍ草果(煨) 各一兩. 右爲末, 水麪糊和丸梧子大, 陰乾, 薑湯下五十丸. 《得效》
DP	滾痰丸
SS	治濕熱痰積, 變生百病. 大黃(酒蒸)ㆍ黃芩(去朽) 各八兩. 靑礞石 一兩(同焰硝一兩入罐內盖定, 鹽泥固濟曬乾, 火煆紅, 候冷取出, 以礞石如金色爲度), 沈香 五錢. 右爲末, 滴水和丸梧子大, 茶淸, 溫水任下四五十丸. 服藥必須臨睡, 送下至咽, 卽便仰臥, 令藥在咽膈之間徐徐而下. 漸逐惡物入腹入腸, 方能見效.
SS	凡喪心失志癲狂, 每服百丸.
SS	中風癱瘓, 痰盛便秘, 常服三五十丸.
SS	遍身筋骨疼痛, 未能明狀者, 每服七八十丸.
SS	噯氣呑酸, 胸中氣塊閉塞, 嘔吐涎飮, 每服七八十丸.
SS	心下怔忡, 陰陽關格, 變生怪證, 每服七八十丸.
SS	急喉閉, 赤眼, 每服七八十丸.
SS	顋頷腫硬, 遶項結核, 或口糜舌爛, 每服五六十丸.
SS	心氣冷痛, 如停氷塊, 或散入腹中, 絞痛, 上攻, 頭面腫硬, 遍身四肢等處腫起軟浮, 或痒或痛, 或此消彼長, 漸成篤疾, 皆係毒痰內攻. 或作腸癰內疽. 每服七八十丸.
SS	痢疾不問赤白, 或帶血塊惡物, 每服八九十丸.
SS	凡荏苒之疾, 內外諸般雜證, 百藥無效, 方書未嘗載其疾, 醫者不能辨其證, 服之無不效. 《王隱君》
SS	按此方, 以大黃, 黃芩, 大瀉陽明胃中濕熱之盛, 礞石以墜下積痰, 沈香則引諸氣, 上而至天, 下而至泉也. 《丹心》
SS	一方, 加朱砂二兩爲衣.
DP	木香和中丸
SS	化痰涎, 除濕熱, 利胸膈, 和脾胃. 黑牽牛子(頭末) 二兩三錢, 滑石 二兩, 大黃 一兩二錢, 木香ㆍ黃芩ㆍ靑礞石ㆍ枳殼ㆍ檳榔ㆍ靑皮ㆍ陳皮 各五錢, 沈香 二錢. 右爲末, 水丸梧子大, 薑湯, 或茶淸下五十丸. 《御藥》
SS	一方, 又名沈香和中丸, 治濕熱痰盛, 胸膈煩滿.
DP	淸氣化痰丸
SS	治一切痰飮, 及食積, 酒積成痰壅盛. 南星ㆍ半夏(以白礬ㆍ皂角ㆍ生薑 各二兩同水浸一宿, 幷剉作片, 同煮至南星無白點, 曬乾) 各二兩. 神麴(炒)ㆍ麥芽(炒) 各一兩半, 陳皮ㆍ枳實ㆍ白朮ㆍ白茯苓ㆍ蘇子ㆍ蘿葍子(炒)ㆍ瓜蔞仁ㆍ香附米ㆍ山楂肉ㆍ白豆蔲 各一兩, 靑皮ㆍ乾葛ㆍ黃連 各五錢, 黃芩 八錢, 海粉 七錢. 右爲末, 以竹瀝, 薑汁泡蒸餠, 和丸梧子大, 薑湯, 或茶淸下五七十丸. 《醫鑑》
DP	竹瀝枳朮丸
SS	治老人, 虛人痰盛, 不思飮食, 健脾消食, 化痰淸火, 去眩暈. 半夏ㆍ南星(以白礬ㆍ皂角ㆍ生薑同煮半日, 去皂薑焙乾)ㆍ枳實ㆍ條芩ㆍ陳皮ㆍ蒼朮(泔浸鹽水炒)ㆍ山楂肉ㆍ白芥子(炒)ㆍ白茯苓 各一兩. 黃連(薑汁炒)ㆍ當歸(酒洗) 各五錢. 右爲末, 神麴 六兩(作末), 以薑汁ㆍ竹瀝 各一盞, 煮糊和丸梧子大, 淡薑湯, 或白湯下百丸. 《入門》


CC	單方
XX	凡二十三種.
DP	白礬
SS	吐去胸中痰飮. 取一兩, 水二升煮取一升, 入蜜半合, 頓服須臾卽吐, 未吐則當飮少熱湯. 《本草》
DP	蒼朮
SS	消痰水. 能治痰飮成窠囊極效, 卽上神朮丸也. 性燥能勝濕. 《本草》
DP	貝母
SS	消痰, 又治胸膈痰氣最妙. 《本草》
SS	貝母丸, 取貝母, 童便浸三日, 洗曬爲末, 糖霜調和, 不時服. 《入門》
DP	前胡
SS	治熱痰, 又治痰滿胸痞. 剉取三錢, 水煎服之. 《本草》
DP	乾薑
SS	治寒痰, 又消痰下氣. 丸服, 煎服皆可. 《本草》
DP	生薑
SS	去痰下氣. 又去冷痰, 調胃氣. 《本草》
SS	治痰癖, 生薑四錢, 附子生二錢. 右剉, 水煎服. 《本草》
DP	半夏
SS	治寒痰, 能勝脾胃之濕, 所以化痰. 《湯液》
SS	能消痰涎, 去胸中痰滿. 《本草》
SS	油炒半夏, 大治濕痰. 《丹心》
SS	去痰, 須用半夏. 熱加黃芩, 風加南星, 痞加陳皮ㆍ白朮. 《入門》
SS	半夏丸, 治痰喘, 心痛. 半夏, 香油炒爲末, 粥丸梧子大, 薑湯下三五十丸. 《入門》
SS	半夏麴, 及法製半夏方, 皆見于下.
DP	半夏麴
SS	痰分之病, 半夏爲主. 然必造而爲麴. 又入霞天膏, 白芥子ㆍ薑汁ㆍ礬湯ㆍ竹瀝ㆍ造麴. 治痰積沈痾者, 自能使腐敗, 隨大小便出, 或散而爲瘡, 此半夏麴之妙也.
SS	佐以南星, 治風痰.
SS	佐以薑汁ㆍ(酒浸炒)芩連, 及瓜蔞仁ㆍ香油拌麴(略炒), 治火痰.
SS	佐以(麩炒)枳實ㆍ(薑汁浸蒸)海粉之類, 治老痰.
SS	佐以蒼ㆍ白朮(俱米泔薑汁浸炒), 甚至乾薑ㆍ烏頭, 皆治濕痰.
SS	製法詳見雜方. 《丹心》
DP	法製半夏
SS	大半夏 一斤. 石灰 一斤, 滾水 七椀, 入盆內, 攪晾〈ann_A001_901_002〉, 澄淸去滓, 將半夏浸之, 手攪, 日曬夜露, 七日撈出. 井華水洗淨三四次, 泡三日, 每日換水三次, 撈起控乾. 用白礬 八兩, 皮硝 一斤, 滾水 七八椀, 入盆內, 攪晾, 浸半夏七日, 日曬夜露, 取出水洗三四次, 泡三日, 每日換水三次, 取出控乾. 入甘草ㆍ薄荷 各四兩, 丁香ㆍ枳實ㆍ木香ㆍ白薑ㆍ陳皮ㆍ靑皮ㆍ枳殼ㆍ五味子ㆍ縮砂 各五錢, 白豆蔲ㆍ肉桂 各三錢, 沈香 一錢. 右切片, 滾水 十五椀, 將半夏同藥共入盆內, 泡二七日, 日曬夜露, 攪之. 日足, 取出藥與半夏, 用白布包住, 放在熱炕, 用器皿覆住, 三炷香時, 藥與半夏分胎, 半夏乾, 收用. 有痰火者服之, 一日大便出似魚膠, 一宿盡除痰根, 永不生也. 此藥化痰如神. 若不信, 將半夏七八粒硏, 入痰椀, 化爲淸水. 有痰疾中風不語, 硏七八粒, 井水送下, 以手摩運腹上, 卽醒能言. 《回春》
DP	瓜蔞仁
SS	治熱痰ㆍ酒痰ㆍ老痰ㆍ燥痰. 潤肺, 化痰, 降氣, 洗滌胸膈中垢膩. 作丸, 或煎服皆佳. 《丹心》
DP	葶藶子
SS	除胸中痰飮, 能逐肺經之水. 末服, 煎服皆可. 《本草》
DP	旋覆花
SS	消胸上痰結, 唾如膠漆, 除心脇痰水. 水煎服, 或丸服. 《本草》
DP	枳實
SS	除胸脇痰癖. 水煎服, 或作丸服之. 《本草》
SS	枳實瀉痰, 能衝墻壁. 《丹心》
DP	枳殼
SS	消痰, 散胸膈痰滯. 煎服, 末服皆可. 《本草》
DP	天南星
SS	治風痰. 炮黃色, 入生薑 七片, 水煎服. 或薑汁糊丸服. 《本草》
DP	靑礞石
SS	治食積痰. 同焰硝, 火煆服, 能利痰積, 從大便而出. 作丸服, 或末服皆可. 《入門》
DP	木瓜
SS	消痰, 止痰唾. 《本草》
SS	木瓜煎, 治痰益脾胃. 木瓜蒸爛取肉, 硏搗篩去滓, 量入煉蜜ㆍ薑汁ㆍ竹瀝, 攪和作煎. 每取一大匙, 嚼下, 日三四次. 《俗方》
DP	烏梅
SS	去痰止渴. 可作茶飮. 《本草》
DP	白芥子
SS	主胸膈痰冷. 《本草》
SS	痰在脇下, 非白芥子不能達. 末服, 煎服皆佳. 《丹心》
DP	瓜蔕
SS	吐痰.
SS	痰塞心胸, 令人悶絶, 用瓜蔕散吐之卽甦. 方見三法
DP	海粉
SS	熱痰能降, 濕痰能燥, 結痰能軟, 頑痰能消. 不可入湯, 可入丸藥用. 製法詳見雜方. 《丹心》
DP	蛤粉
SS	能墜痰, 軟堅. 卽固濟火煆, 海蛤粉也. 末服, 丸服幷佳. 《丹心》
DP	蜆殼
SS	燒爲白灰, 飮調服. 除心胸痰水. 《本草》


CC	鍼灸法
ZZ	諸痰飮病, 取豊隆ㆍ中脘.
ZZ	胸中痰飮, 吐逆不食, 取巨闕ㆍ足三里. 《綱目》
ZZ	溢飮, 取中脘. 《甲乙》
ZZ	三焦停水, 氣攻不食, 取維道ㆍ中封ㆍ胃兪ㆍ腎兪. 《東垣》
ZZ	痰涎等疾, 不一而足, 惟勞瘵有痰, 爲難治. 最宜早灸膏肓穴, 壯數旣多, 當有所下𡃡𡃡然如流水之狀者, 是痰下也. 《資生》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	內景篇卷之三


BB	五臟六腑


CC	醫當識五臟六腑
ZZ	先儒嘆, 世人務窮天地萬物之理, 不知我之一身, 五藏六府, 毛髮筋骨之所存, 況醫者乎. 《入門》


CC	臟腑陰陽
ZZ	內經曰, 言人身之藏府中陰陽, 則藏者爲陰, 府者爲陽, 肝心脾肺腎五藏皆爲陰, 膽胃大腸小腸膀胱三焦六府皆爲陽.


CC	臟腑異用
ZZ	靈樞曰, 五藏者, 所以藏精神血氣魂魄者也. 六府者, 所以化水穀而行津液者也.
ZZ	內經曰, 五藏者, 藏精氣而不瀉也. 故滿而不實. 六府者, 傳化物而不藏. 故實而不滿. 所以然者, 水穀入口則胃實而腸虛, 食下則腸實而胃虛.
ZZ	脾胃大腸小腸三焦膀胱者, 倉廩之本, 營之居也. 名曰器, 能化糟粕轉味而出入者也.


CC	臟腑有合
ZZ	靈樞曰, 肺合大腸, 大腸者, 傳道之府. 心合小腸, 小腸者, 受盛之府. 肝合膽, 膽者, 中正之府. 脾合胃, 胃者, 五穀之府. 腎合膀胱, 膀胱者, 津液之府也. 少陰屬腎, 腎上連肺, 故將兩藏. 三焦者, 中瀆之府, 水道出焉, 屬膀胱, 是孤之府也. 是六府之所與合者也.


CC	五臟通七竅
ZZ	靈樞曰, 五藏常內閱于上七竅也. 故肺氣通於鼻, 肺和則鼻能知香臭矣. 心氣通於舌, 心和則舌能知五味矣. 肝氣通於目, 肝和則目能辨五色矣. 脾氣通於口, 脾和則口能知五穀矣. 腎氣通於耳, 腎和則耳能聞五音矣. 五藏不和則七竅七一作九不通, 六府不和則留結爲癰.


CC	五臟有官
ZZ	靈樞曰, 鼻者, 肺之官也. 肺病則喘息鼻張. 目者, 肝之官也. 肝病者, 眥靑. 口脣者, 脾之官也. 脾病者, 脣黃. 舌者, 心之官也. 心病者, 舌卷短, 顴赤. 耳者, 腎之官也. 腎病者, 顴與顔黑, 耳焦枯.


CC	五臟有小大
ZZ	靈樞曰, 五藏皆小者, 苦焦心, 多愁憂, 五藏皆大者, 緩于事, 難使以憂. 五藏皆高者, 好高擧措, 五藏皆下者, 好出人下. 五藏皆堅者, 無病, 五藏皆脆者, 不離于病. 五藏皆端正者, 和利得人心. 五藏皆偏傾者, 邪心而善盜, 不可以爲人平, 反覆言語也.


CC	臟又有九
ZZ	內經曰, 神藏五, 形藏四, 合爲九藏. 肝藏魂, 心藏神, 脾藏意, 肺藏魄, 腎藏志, 是謂神藏五也. 一頭角, 二耳目, 三口齒, 四胸中, 以其如器外張虛而不屈, 以藏於物, 故曰, 形藏四也.


CC	腑又有六
ZZ	內經曰, 腦髓骨脈膽女子胞, 此六者, 地氣之所生, 名曰奇恒之府. 註謂奇異於恒常之府.


CC	腸胃之長, 水穀之數
ZZ	靈樞曰, 腸胃之長, 凡五丈八尺四寸, 受水穀九斗二升一合合之太半. 此腸胃所受水穀之數也.


CC	五臟中邪
ZZ	黃帝問曰, 邪之中人藏, 奈何. 岐伯對曰, 愁憂恐懼則傷心. 形寒寒飮則傷肺難經, 寒飮作飮冷, 以其兩寒相感, 中外皆傷, 故氣逆而上行. 有所墮墜, 惡血留內, 若有所大怒, 氣上而不下, 積于脇下則傷肝. 有所擊仆, 若醉入房, 汗出當風則傷脾. 有所用力擧重, 若入房過度, 汗出浴水則傷腎. 《靈樞》


CC	五臟正經自病
ZZ	難經曰, 正經自病者, 憂愁思慮則傷心, 形寒飮冷則傷肺, 恚怒氣逆上而不下則傷肝, 飮食勞倦則傷脾, 久坐濕地, 强力入房則傷腎. 是正經自病者也.


CC	脈辨臟腑
ZZ	難經曰, 何以知藏府之病也. 然數者府也, 遲者藏也. 數則爲熱, 遲則爲寒. 諸陽爲熱, 諸陰爲寒, 故知藏府之病也.


CC	臟腑異證
ZZ	難經曰, 病有欲得溫者, 有欲得寒者, 有欲得見人者, 有不欲得見人者而各不同, 其病在何藏府. 然病欲得寒而欲得見人者, 病在府也. 病欲得溫而不欲得見人者, 病在藏也. 何以言之. 府者陽, 陽病欲得寒, 又欲見人, 藏者陰, 陰病欲得溫, 又欲閉戶獨處, 惡聞人聲. 故以別知藏府之病也.
ZZ	藏病者, 止而不移, 其病不離其處, 府病者, 彷彿賁響, 上下行流, 居處無常. 《靈樞》


CC	臟腑病治有難易
ZZ	難經曰, 藏病難治, 府病易治, 何謂也. 然藏病所以難治者, 傳其勝也. 府病易治者, 傳其子也. 藏病傳其所勝者, 假令心病傳肺, 肺傳肝, 肝傳脾, 脾傳腎, 腎傳心, 一藏不再傳, 故言次傳者死. 府病傳其子者, 假令心病傳脾, 脾傳肺, 肺傳腎, 腎傳肝, 肝傳心, 是子母相傳, 周而復始, 故言生也.
ZZ	內經曰, 邪風之至, 疾如風雨. 故善治者治皮毛, 其次治肌膚, 其次治筋脈, 其次治六府, 其次治五藏, 治五藏者, 半死半生也.


CC	臟腑相關
ZZ	內經曰, 五藏不平, 六府閉塞之所生也.
ZZ	五藏穿鑿論曰, 心與膽相通, 心病怔忡, 宜溫膽爲主, 膽病戰慄癲狂, 宜補心爲主. 肝與大腸相通, 肝病宜疏通大腸, 大腸病宜平肝經爲主. 脾與小腸相通, 脾病宜瀉小腸火, 小腸病宜潤脾土爲主. 肺與膀胱相通, 肺病宜淸利膀胱水, 膀胱病宜淸肺氣爲主. 腎與三焦相通, 腎病宜調和三焦, 三焦病宜補腎爲主. 此合一之妙也. 《入門》


CC	五臟病間甚
ZZ	內經曰, 夫邪氣之客於身也, 以勝相加, 至其所生而愈, 至其所不勝而甚, 至其所生而持, 自得其位而起. 必先定五藏之脈, 乃可言間甚之時, 死生之期也.
ZZ	凡病, 以五藏時日占病愈甚, 極準. 錢仲陽深得其理, 學者宜究心焉. 《綱目》
ZZ	釋曰, 如肝病愈於夏, 甚於秋, 持於冬, 起於春. 餘倣此.


CC	五藏死期
ZZ	內經曰, 五藏受氣於其所生, 傳之於其所勝, 氣舍於其所生, 死於其所不勝. 病之且死, 必先傳行, 至其所不勝, 病乃死. 此言氣之逆行也. 故死. 肝受氣於心所生之子, 傳之於脾己之所勝, 氣舍於腎生己之母, 至肺而死勝己之鬼. 心受氣於脾, 傳之於肺, 氣舍於肝, 至腎而死. 脾受氣於肺, 傳之於腎, 氣舍於心, 至肝而死. 肺受氣於腎, 傳之於肝, 氣舍於脾, 至心而死. 腎受氣於肝, 傳之於心, 氣舍於肺, 至脾而死. 此皆逆死也, 一日一夜五分之, 此所以占死者之早暮也.


CC	臟腑氣絶候
ZZ	詳見氣門.


CC	單方
XX	凡二十三種.
DP	粳米
SS	平和五藏. 煮白粥, 早晨常服, 暢胃氣, 生津液. 《本草》
DP	小麥麪
SS	和五藏. 可常食之. 《本草》
DP	大麥
SS	實五藏. 作飯, 作麪, 作粥, 皆佳. 《本草》
DP	蕎麥
SS	能鍊五藏滓穢. 作麪, 作粥, 食之佳. 《本草》
DP	黑豆
SS	散五藏結積.
SS	水漬生芽, 名大豆黃卷. 主五藏胃氣結積. 可煮食. 《本草》
DP	胡麻
SS	潤五藏. 作飯, 作麨, 常服最佳. 卽黑荏子也. 《本草》
DP	人乳
SS	補五藏. 可常服之. 《本草》
DP	牛肚
SS	補五藏. 醋和爛煮食之. 《本草》
DP	牛髓
SS	安五藏. 以酒和服之. 《本草》
DP	鹿肉
SS	强五藏. 爛煮食之. 獐肉亦補益五藏. 可常食. 《本草》
DP	狗肉
SS	安五藏, 和五味. 爛煮空腹食之. 黃狗肉最勝. 《本草》
DP	黃雌雞
SS	補益五藏. 爛煮和五味食之. 《本草》
DP	雀肉
SS	續五藏不足氣. 作煎食之佳. 《本草》
DP	蜜
SS	安五藏, 補不足氣. 和粥和藥, 長服佳. 《本草》
DP	牛乳
SS	卽酪也. 補五藏. 作粥, 常服佳. 《本草》
DP	鯽魚
SS	益五藏. 或煮, 或煎, 或蒸, 常食佳. 《本草》
DP	蓮子
SS	主五藏不足氣. 爲末, 作粥, 常服. 其根曰藕, 蒸食, 甚補五藏. 《本草》
DP	海松子
SS	肥潤五藏. 作粥, 常服甚佳. 《本草》
DP	大棗
SS	補五藏. 煎湯飮之佳. 《本草》
DP	葵菜
SS	通五藏壅氣. 每月一食葵, 通利藏府. 又是菜之主也. 《本草》
DP	生薑
SS	開藏府. 常食不可闕也.
DP	葱白
SS	調和藏府. 煮食之佳. 《本草》
DP	芥子
SS	通利五藏. 微熬, 硏作醬食之. 其嫩莖, 煮爲茹, 食之亦佳. 《本草》


BB	肝臟


CC	肝形象
PP	肝, 膽
ZZ	肝有二布葉, 一小葉, 如木甲拆之象. 各有支絡脈居中, 以宣發陽和之氣, 魂之官也. 《內經註》
ZZ	肝有二大葉, 一小葉, 左三葉, 右四葉, 分兩如木甲折之多葉也. 《入門》
ZZ	肝重四斤四兩, 左三葉, 右四葉, 凡七葉, 主藏魂. 《難經》


CC	肝部位
ZZ	肝生於左《內經》
ZZ	肝之系者, 自膈下着左脇肋, 上貫膈, 入肺中, 與膈膜相連也. 《入門》
ZZ	期門二穴, 肝之募也. 在兩乳直下一寸半, 在背則肝兪在九椎下, 是肝之分也. 《銅人》


CC	肝主時日
ZZ	肝主春, 足厥陰少陽主治, 其日甲乙.
ZZ	東方生風, 風生木, 木生酸, 酸生肝.
ZZ	肝爲陰中之少陽, 通於春氣. 《內經》


CC	肝屬物類
ZZ	在天爲風, 在地爲木, 在體爲筋, 在藏爲肝, 在色爲蒼, 在音爲角, 在聲爲呼, 在變動爲握, 在竅爲目, 在味爲酸, 在志爲怒, 其液爲淚, 其榮爲爪, 其臭爲臊, 其卦爲震生數三, 成數八, 其穀爲麻一作麥, 其畜爲犬一作雞, 其蟲爲毛, 其數爲八, 其果爲李, 其菜爲韭. 《內經》 其脈爲足厥陰. 《內經》


CC	肝臟大小
ZZ	肝者主爲將, 使之候外, 欲知堅固, 視目大小.
ZZ	靑色小理者肝小, 麤理者肝大. 廣胸反骹者肝高, 合脇兎骹者肝下. 胸脇好者肝堅, 脇骨弱者肝脆. 膺背好相得者肝端正, 脇骨偏擧者肝偏傾也.
ZZ	肝小則藏安, 無脇下之病, 肝大則逼胃, 迫咽, 苦膈中, 且脇下痛. 肝高則上支賁, 切脇, 悗爲息賁, 肝下則逼胃, 脇下空, 易受邪. 肝堅則藏安難傷, 肝脆則善病消癉易傷. 肝端正則和利難傷, 肝偏傾則脇下痛也. 《靈樞》


CC	肝傷證
ZZ	有所墜墮, 惡血留內, 有所大怒, 氣上不下, 積於脇下則傷肝. 又曰, 大怒氣逆則傷肝. 《靈樞》
ZZ	恚怒, 氣逆上而不下則傷肝. 《難經》


CC	肝病證
ZZ	邪在肝, 則兩脇中痛, 寒中, 惡血在內. 《靈樞》
ZZ	肝病者, 兩脇下痛, 引小腹, 令人善怒.
ZZ	肺傳之肝, 病名曰肝痺, 一名曰厥, 脇痛出食.
ZZ	肝熱者, 色蒼而爪枯. 《內經》
ZZ	外證, 善潔, 面靑, 善怒, 內證, 臍左有動氣, 按之牢若痛. 其病四肢滿閉, 淋澁便難, 轉筋, 有是者肝也, 無是者非也. 《難經》
ZZ	大骨枯槁, 大肉陷下, 胸中氣滿, 腹內痛, 心中不便, 肩項身熱, 破䐃脫肉, 目眶陷, 眞藏見, 目不見人立死, 其見人者, 至其所不勝之時則死. 註曰, 此肝之藏也. 所不勝之時, 謂庚辛之月也. 《內經》


CC	肝病虛實
ZZ	肝藏血, 血舍魂, 肝氣虛則恐, 實則怒.
ZZ	肝實則兩脇下痛, 引小腹, 善怒, 虛則目䀮䀮無所見, 耳無所聞, 善恐如人將捕之. 《靈樞》
ZZ	肝藏血, 血有餘則怒, 不足則恐. 《內經》
ZZ	人動則血運於諸經, 靜則血歸於肝藏, 肝主血海故也. 《入門》


CC	肝病間甚
ZZ	病在肝, 愈於夏, 夏不愈, 甚於秋, 秋不死, 持於冬, 起於春.
ZZ	肝病者, 愈在丙丁, 丙丁不愈, 加於庚辛, 庚辛不死, 持於壬癸, 起於甲乙.
ZZ	肝病者, 平朝慧, 下晡甚, 夜半靜. 《內經》


CC	肝病治法
ZZ	肝苦急, 急食甘以緩之. 甘草, 宜食粳米ㆍ牛肉ㆍ棗ㆍ葵. 註曰, 肝苦急, 是其氣有餘也. 肝欲散, 急食辛以散之, 川芎. 肝虛以生薑ㆍ陳皮之類補之. 《內經》 《東垣》
ZZ	肝病, 宜食甘, 粳米ㆍ牛肉ㆍ棗ㆍ葵, 取其甘, 能緩急也. 《內經》
ZZ	肝病, 宜食麻ㆍ犬肉ㆍ李ㆍ韭, 皆酸, 取本味也. 《甲乙經》
ZZ	肝虛, 宜四物湯方見血門ㆍ淸肝湯, 或補肝丸. 肝實, 宜瀉靑丸ㆍ洗肝散ㆍ當歸龍薈丸. 《海藏》
ZZ	肝病, 禁當風. 《內經》
DP	淸肝湯
SS	治肝經血虛, 有怒火. 白芍藥 一錢半, 川芎ㆍ當歸 各一錢, 柴胡 八分, 山梔仁ㆍ牧丹皮 各四分. 右剉, 水煎服. 《入門》
DP	補肝丸
SS	治肝虛. 卽四物湯加防風, 羌活, 蜜丸也.
DP	瀉靑丸
SS	治肝實. 當歸ㆍ草龍膽,ㆍ川芎ㆍ梔子ㆍ大黃(煨)ㆍ羌活ㆍ防風 各等分. 右爲末, 蜜丸芡實大, 每一丸, 竹葉湯同砂糖溫水化下.
SS	一名凉肝丸. 《綱目》
DP	洗肝散
SS	治肝實. 羌活ㆍ當歸ㆍ薄荷ㆍ防風ㆍ大黃ㆍ川芎ㆍ梔子(炒)ㆍ甘草(灸) 各一錢. 右剉, 水煎服. 加草龍膽一錢尤妙. 《海藏》
DP	當歸龍薈丸
SS	治肝藏實熱脇痛. 當歸ㆍ草龍膽ㆍ山梔子ㆍ黃連ㆍ黃柏ㆍ黃芩 各一兩, 大黃ㆍ蘆薈ㆍ靑黛 各五錢, 木香 二錢半, 麝香 半錢. 右爲末, 蜜丸小豆大, 薑湯下二三十丸. 《綱目》


CC	肝絶候
ZZ	足厥陰氣絶, 則筋絶. 厥陰者, 肝脈也. 肝者, 筋之合也. 筋者, 聚于陰器而絡于舌本也. 故脈不榮則筋急, 筋急則引舌與卵. 故脣靑, 舌卷, 卵縮, 則筋先死. 庚日篤, 辛日死.
ZZ	厥陰終者, 中熱, 嗌乾, 善尿, 心煩, 甚則舌卷, 卵上縮而終矣. 《靈樞》
ZZ	脣吻反靑, 四肢漐習伸縮也, 汗出者, 此爲肝絶也. 《仲景》
ZZ	肝絶八日死, 何以知之. 面靑, 但欲伏眠, 目示而不見人, 汗出如水不止八一作三. 《脈經》


CC	肝臟修養法
ZZ	常以正月二月三月朔旦, 東面平坐叩齒三通, 吸震宮靑氣入口, 九呑之, 閉氣九十息. 《養生書》


CC	肝臟導引法
ZZ	可正坐, 以兩手相重, 按䏶下, 徐緩身左右各三五度, 又可正坐, 兩手拽相叉, 翻覆向胸三五度. 此能去肝家積聚, 風邪毒氣. 《臞仙》


CC	單方
XX	凡二十一種.
DP	草龍膽
SS	益肝膽氣. 《本草》
SS	煎服, 治肝藏濕熱. 《湯液》
DP	空靑
SS	益肝氣. 法木, 故色靑而入肝. 細末水飛, 點眼, 入藥服. 《本草》
DP	黃連
SS	鎭肝, 去熱毒. 末服, 煎服皆可. 《本草》
DP	細辛
SS	益肝膽. 煎服, 末服皆佳. 《本草》
DP	決明子
SS	除肝家熱, 助肝氣, 又治肝毒熱. 爲末服. 又取嫩莖葉作菜食. 《本草》
DP	車前子
SS	養肝. 爲末服, 或炒煎服. 又取嫩葉作羹茹佳. 《本草》
DP	薺子
SS	卽菥蓂子也. 主肝壅, 明目. 爲末服. 又取嫩根, 和米煮粥服, 能引血歸肝. 《入門》
DP	覆盆子
SS	補肝明目. 爲末服, 生食之亦可. 《本草》
DP	靑箱子
SS	鎭肝. 主肝藏熱毒. 爲末服之. 《本草》
DP	酸棗仁
SS	益肝氣. 末服, 煮服皆佳. 《本草》
DP	山茱萸
SS	溫肝. 末服, 煮服佳. 《本草》
DP	沙參
SS	養肝氣. 煮服, 或作茹, 常食之. 《本草》
DP	蒼耳子
SS	主肝家熱, 明目. 煮服, 末服幷佳. 《本草》
DP	芍藥
SS	補肝, 緩中. 損其肝者, 緩其中, 卽此也. 末服, 煮服皆可. 《湯液》
DP	苦參
SS	養肝膽氣. 煮服之. 《本草》
DP	靑皮
SS	疏肝氣. 肝氣不達, 用靑皮, 以疏之. 末服, 煮服皆佳. 《丹心》
DP	木瓜
SS	入肝, 故益筋與血. 煮服之. 《本草》
DP	小麥
SS	養肝氣. 煮飮服之. 《本草》
DP	葱白
SS	除肝邪氣. 煮湯飮, 或取汁飮. 《本草》
DP	韭
SS	能充肝氣. 作葅, 常食佳. 《本草》
DP	李
SS	肝病, 宜食之. 《本草》


BB	心臟


CC	心形象
PP	心
ZZ	心形如末敷蓮花, 中有九空, 以導引天眞之氣, 神之宇也. 《內經註》
ZZ	心重十二兩, 中有七孔三毛, 盛精汁三合, 主藏神. 《難經》
ZZ	上智人, 心有七竅三毛, 中智人, 心有五竅二毛, 下智人, 心有三竅一毛, 常人, 心有二竅無毛, 愚人, 心有一竅, 下愚人, 心有一竅甚小, 無竅則神無出入之門.
ZZ	心有七孔三毛, 七孔以應北斗七星, 三毛以應三台, 故心至誠則天無不應也. 《入門》
ZZ	心包絡, 實乃裹心之膜, 包于心外, 故曰心包絡也. 《正傳》
ZZ	心形如未開蓮花, 上大下銳, 倒懸着肺. 《類聚》


CC	心部位
ZZ	心居肺下肝上. 《入門》
ZZ	五藏系通於心, 心通五藏系, 心之系與五藏之系相連, 故五藏有病, 先干於心. 其系上系於肺. 其別者, 自肺兩葉之中, 向後通脊者腎, 自腎而之於膀胱, 與膀胱膜絡幷行而之溲尿處, 乃下極部分也. 《入門》
ZZ	巨闕穴, 乃心之募也. 在背則心兪, 在脊五椎下, 是心之部位也. 《銅人》


CC	心主時日
ZZ	心主夏, 手少陰太陽主治, 其日丙丁.
ZZ	南方生熱, 熱生火, 火生苦, 苦生心.
ZZ	心者, 生之本也. 神之變也. 爲陽中之太陽, 通於夏氣. 《內經》


CC	心屬物類
ZZ	在天爲熱, 在地爲火, 在卦爲离, 在體爲脈, 在藏爲心, 在色爲赤, 在音爲徵, 在聲爲笑, 在變動爲憂, 在竅爲舌, 在味爲苦, 在志爲喜, 其液爲汗, 其榮爲色, 其臭爲焦, 其數爲七, 其穀爲麥一作黍, 其畜爲羊一作馬, 其蟲爲羽, 其果爲杏, 其菜爲薤. 《內經》 其脈爲手少陰. 《內經》


CC	心臟大小
ZZ	五藏六府, 心爲之主, 缺盆爲之道. 䯏骨有餘, 以候𩩲骬上音曷, 下音于, 卽心蔽骨也.
ZZ	赤色小理者心小, 麤理者心大. 無𩩲骬者心高, 𩩲骬小短擧者心下. 𩩲骬長者心堅, 𩩲骬弱小以薄者心脆. 𩩲骬直下不擧者心端正, 𩩲骬倚一方者心偏傾也.
ZZ	心小則易傷以憂, 心大則憂不能傷心. 高則滿於肺中, 悗而善忘悗與悶同, 難開以言, 心下則易傷於寒, 易恐以言. 心堅則藏安守固, 心脆則善病消癉熱中. 心端正則和利難傷, 心偏傾則操持不一, 無守司也. 《靈樞》


CC	心傷證
ZZ	憂愁思慮則傷心. 《難經》
ZZ	邪客使魂魄不安者, 血氣少也. 血氣少者, 屬於心. 心氣虛者, 其人多畏, 合目欲眠, 夢遠行而精神離散, 魂魄妄行. 陰氣衰者爲癲, 陽氣衰者爲狂.
ZZ	心傷者, 其人勞倦, 則頭面赤而下重, 心中痛而自煩, 發熱臍上跳, 其脈弦. 此爲心藏傷所致也. 《仲景》


CC	心病證
ZZ	邪在心則病心痛, 喜悲, 時眩仆. 《靈樞》
ZZ	腎傳之心, 病筋脈相引而急, 病名曰瘛.
ZZ	心熱者, 色赤而絡脈溢也. 《內經》
ZZ	外證, 面赤, 口乾, 善笑, 內證, 臍上有動氣, 按之牢若痛, 其病煩心心痛, 掌中熱而啘, 有是者心也, 無是者非也. 《難經》
ZZ	大骨枯槁, 大肉陷下, 胸中氣滿, 喘息不便, 內痛引肩項, 期一月死, 眞藏見, 乃與之期日. 註曰, 此心之藏也. 期後三十日內死. 《內經》
ZZ	健忘失記, 驚悸不安, 心內懊憹不樂, 皆心血少也. 《入門》


CC	心病虛實
ZZ	心藏脈, 脈舍神. 心氣虛則悲, 實則笑不休.
ZZ	心實則胸中痛, 脇支滿, 脇下痛, 膺背肩胛間痛, 兩臂內痛. 心虛則胸腹大, 脇下與腰背相引而痛. 《靈樞》
ZZ	心藏神. 神有餘則笑不休, 神不足則悲. 《內經》


CC	心病間甚
ZZ	病在心, 愈在長夏, 長夏不愈, 甚於冬, 冬不死, 持於春, 起於夏.
ZZ	心病者, 愈在戊己, 戊己不愈, 加於壬癸, 壬癸不死, 持於甲乙, 起於丙丁.
ZZ	心病者, 日中慧, 夜半甚, 平旦靜. 《內經》


CC	手少陰無輸
ZZ	黃帝曰, 手少陰之脈, 獨無輸何也. 岐伯曰, 少陰者, 心脈也. 心者, 五藏六府之大主也. 爲帝王, 精神之所舍. 其藏堅固, 邪不能容, 容之則傷心, 心傷則神去, 神去則死矣. 故諸邪在於心者, 皆在心之包絡. 包絡者, 心主之脈也. 故少陰無輸也. 帝曰, 少陰無輸, 心不病乎. 岐伯曰, 其外經病而藏不病, 故獨取其經於掌後銳骨之端卽神門穴也. 《靈樞》


CC	心病治法
ZZ	心苦緩, 急食酸以收之. 註曰, 心苦緩, 是心氣虛也. 心欲耎與軟同, 急食鹹以耎之, 用鹹補之, 甘瀉之. 《內經》
ZZ	心苦緩, 宜五味子. 又心虛, 以炒鹽補之. 心欲耎, 宜芒硝補之, 甘草瀉之, 是心氣實也. 《東垣》
ZZ	心病, 宜食酸, 小豆ㆍ犬肉ㆍ李ㆍ韭, 皆酸, 取其能收也. 《內經》
ZZ	心病, 宜食麥ㆍ羊肉ㆍ杏ㆍ薤, 取本味也. 《甲乙經》
ZZ	心虛, 宜錢氏安神丸ㆍ朱砂安神丸方見神門ㆍ醒心散, 心實, 宜瀉心湯ㆍ導赤散ㆍ十味導赤散. 《綱目》
ZZ	心病, 禁溫食熱衣. 《內經》
DP	錢氏安神丸
SS	補心虛. 朱砂(水飛) 一兩, 麥門冬ㆍ馬牙硝ㆍ白茯苓ㆍ山藥ㆍ寒水石ㆍ甘草 各五錢, 龍腦 二分半. 右爲末, 蜜和, 一兩作三十丸, 每一丸, 砂糖水化下. 《錢乙》
DP	醒心散
SS	治心虛熱. 人參ㆍ麥門冬ㆍ五味子ㆍ遠志ㆍ茯神ㆍ生地黃ㆍ石菖蒲 各等分. 右剉, 水煎服.
DP	瀉心湯
SS	治心熱. 黃連不拘多少, 爲極細末. 每服二分半, 或五分, 或一錢, 溫水調下. 《錢乙》
SS	一名黃連瀉心湯
DP	導赤散
SS	雖治心熱, 實小腸之藥也. 方見下.
DP	十味導赤散
SS	治心藏實熱, 口舌生瘡, 驚悸煩渴. 黃連ㆍ黃芩ㆍ麥門冬ㆍ半夏ㆍ地骨皮ㆍ茯神ㆍ赤芍藥ㆍ木通ㆍ生地黃ㆍ甘草 各五分. 右剉, 作一貼, 薑 五片, 水煎服. 《活人書》
DP	一方
SS	黃連, 生用爲君, 佐官桂少許. 煎百沸湯, 入密, 空心服. 能使心腎交於頃刻. 《丹心》


CC	心絶候
ZZ	手少陰氣絶, 則脈不通, 脈不通, 則血不流, 血不流則色不澤. 故其面黑如漆柴者, 血先死, 壬日篤, 癸日死. 《靈樞》
ZZ	形體如烟煤, 直視搖頭者, 此爲心絶. 《仲景》
ZZ	心絶一日死, 何以知之. 肩息, 回視立死. 一云, 二日死. 《脈經》


CC	心臟修養法
ZZ	常以四月五月朔望淸旦, 面南端坐, 叩金梁九, 漱玄泉三, 靜思注想, 吸离宮赤色氣入口, 三呑之, 閉氣三十息. 《養生書》


CC	心臟導引法
ZZ	可正坐, 以兩手作拳, 用力左右互相築各六度. 又可正坐, 以一手按腕上, 一手向下, 拓空如重石. 又以兩手相叉, 以脚踏手中各五六度, 能去心胸間風邪諸疾, 閉氣爲之, 良久閉目, 三嚥津三叩齒而已. 《臞仙》


CC	單方
XX	凡二十二種.
DP	朱砂
SS	法火, 故色赤而入心, 能鎭養心神. 《本草》 心熱, 非此不除. 水飛入藥, 或點服. 《湯液》
DP	赤石脂
SS	養心氣. 火煆水飛, 入藥, 或末服之. 《本草》
DP	金箔銀箔
SS	皆鎭心. 入藥服之. 《本草》
DP	黃丹
SS	鎭心安神. 水飛入藥用之. 《本草》
DP	石菖蒲
SS	開心孔, 益心智, 令聰明. 或末服, 或煮服皆佳. 《本草》
DP	麥門冬
SS	淸心熱, 補心氣不足. 去心, 煎服最佳. 《本草》
DP	遠志
SS	定心氣. 去心, 或末服, 或煎服幷佳. 《本草》
DP	生地黃
SS	補心血, 又治心熱. 取汁服, 或煎服. 《本草》
DP	黃連
SS	瀉心熱, 能去心中惡血. 或煎服, 或作末, 點眼亦可. 《本草》
DP	茯神
SS	開心. 末服, 煎服皆佳. 《本草》
DP	龜甲
SS	補心. 龜靈物, 故補心甚驗. 作末點服良. 《丹心》
DP	蓮子
SS	助心安心, 能通心氣. 末服, 煎服皆佳. 一方, 蓮子一斤, 帶黑皮炒極爛擣爲細末, 其黑皮不可擣則去之. 甘草微炒一兩爲末. 每取二錢, 沸鹽湯點服之, 大能補心虛, 益氣. 《居家必用》
DP	杏
SS	心病宜食. 《本草》
DP	小麥
SS	養心氣. 心病宜食. 《本草》
DP	犀角
SS	鎭心神. 作末入藥, 或水磨取汁服. 《本草》
DP	雞子
SS	鎭心. 又白除心下伏熱. 生呑一枚. 《本草》
DP	苦菜
SS	安心神. 可常食之. 《本草》
DP	赤小豆
SS	開心孔. 煮粥服, 或煮汁飮之. 《本草》
DP	竹葉
SS	涼心, 除心煩. 煎湯飮之. 《本草》
DP	薄荷汁
SS	去心熱. 飮之. 《本草》
DP	連翹
SS	除心家客熱. 煮湯飮之. 《本草》
DP	梔子
SS	去心中客熱. 又去心中懊憹煩躁. 可煮湯飮之. 《本草》


BB	脾臟


CC	脾形象
PP	胃, 脾
ZZ	脾形象馬蹄, 內包胃脘, 象土形也. 經絡之氣, 交歸于中, 以營運眞靈之氣, 意之舍也. 《內經註》
ZZ	脾形扁似馬蹄, 又如刀鎌. 《入門》
ZZ	脾重二斤三兩, 扁廣三寸, 長五寸, 有散膏半斤, 主裹血, 溫五藏, 主藏意. 《難經》
ZZ	脾者, 俾也. 在胃下, 俾助胃氣, 主化水穀也. 胃主受納, 脾主消磨. 《綱目》


CC	脾部位
ZZ	脾長一尺, 掩太倉, 太倉者, 胃之上口, 卽中脘穴也. 《東垣》
ZZ	脾居中脘一寸二分, 上去心三寸六分, 下去腎三寸六分. 中間一寸二分, 名曰黃庭, 在天爲太陽, 在地爲太陰, 在人爲中黃祖氣. 道家以脾爲黃庭, 黃者中央之色, 庭者四方之中也. 脾居一身之中央, 故曰黃庭. 《入門》
ZZ	脾與胃以膜相連耳. 《內經》
ZZ	章門穴, 乃脾之募也. 直臍傍季肋端, 在背則脾兪在十一椎下, 是脾之部位也. 《銅人》


CC	脾主時日
ZZ	脾主長夏, 足太陰陽明主治, 其日戊己.
ZZ	中央生濕, 濕生土, 土生甘, 甘生脾.
ZZ	脾屬土, 主長夏及四季. 《內經》


CC	脾屬物類
ZZ	在天爲濕, 在地爲土, 在卦爲坤, 在體爲肉, 在藏爲脾, 在色爲黃, 在音爲宮, 在聲爲歌, 在變動爲噦, 在竅爲口, 在味爲甘, 在志爲思, 其液爲涎, 其榮爲脣, 其臭爲香, 其數爲五, 其穀爲稷, 其畜爲牛, 其蟲爲倮, 其果爲棗, 其菜爲葵. 《內經》 其脈爲足太陰. 《內經》


CC	脾臟大小
ZZ	脾者, 主爲衛, 使之迎糧. 視脣舌好惡, 以知吉凶.
ZZ	黃色小理者脾小, 麤理者脾大. 揭脣者脾高, 脣下縱者脾下. 脣堅者脾堅, 脣大而不堅者脾脆. 脣上下好者脾端正, 脣偏擧者脾偏傾也.
ZZ	脾小則藏安難傷于邪, 脾大則苦湊䏚而痛, 不能疾行. 脾高則䏚引季脇而痛, 脾下則下加于大腸, 藏苦受邪. 脾堅則藏安難傷, 脾脆則善病消癉. 脾端正則和利難傷, 脾偏傾則善滿善脹也. 《靈樞》


CC	脾傷證
ZZ	有所擊仆, 若醉飽入房, 汗出當風則傷脾. 《靈樞》
ZZ	飮食勞倦則傷脾. 《難經》
ZZ	脾爲諌議大夫. 盖飮食, 人之大慾, 心所欲食, 而脾不能化, 則不敢食, 故名爲諌議也. 《入門》


CC	脾病證
ZZ	邪在脾胃, 則病肌肉痛. 陽氣有餘陰氣不足, 則熱中善飢, 陽氣不足陰氣有餘, 則寒中腸鳴腹痛. 《靈樞》
ZZ	外證, 面黃, 善噫, 善思, 善味, 內證, 當臍有動氣, 按之牢若痛, 其病腹脹滿, 食不消, 體重節痛, 怠惰嗜臥, 四肢不收, 有是者脾也, 無是者非也. 《難經》
ZZ	大骨枯槁, 大肉陷下, 胸中氣滿, 喘息不便, 內痛引肩項, 身熱, 脫肉破䐃, 眞藏見, 十月之內死. 註曰, 此脾之藏也. 期後三百日內死.
ZZ	肝傳之脾, 病名曰脾風, 發癉, 腹中熱, 煩心, 出黃.
ZZ	脾熱者, 色黃而肉蠕動. 《內經》


CC	脾病虛實
ZZ	脾藏營, 營舍意. 脾氣虛, 則四肢不用, 五藏不安, 實則, 腹脹涇溲不利. 註曰, 涇, 大便也, 溲, 小便也. 《靈樞》
ZZ	脾實, 則身重, 善肌, 肉痿, 足不收, 行善瘛, 脚下痛, 虛則腹滿, 腸鳴, 飱泄, 食不化.
ZZ	脾有餘則腹脹涇溲不利, 不足則四肢不用. 《內經》


CC	脾病間甚
ZZ	病在脾, 愈在秋, 秋不愈, 甚於春, 春不死, 持於夏, 起於長夏.
ZZ	脾病者, 愈在庚辛, 庚辛不愈, 加於甲乙, 甲乙不死, 持於丙丁, 起於戊己.
ZZ	脾病者, 日昳慧, 日出甚, 下晡靜. 《內經》


CC	脾病治法
ZZ	脾苦濕, 急食苦以燥之. 脾欲緩, 急食甘以緩之. 《內經》
ZZ	脾苦濕, 是有餘, 宜白朮, 脾欲緩, 是不足, 宜甘草. 以甘補之, 人參, 以苦瀉之, 黃連.
ZZ	脾虛以甘草ㆍ大棗之類補之, 脾實, 以枳實瀉之.
ZZ	脾虛, 宜用益黃散ㆍ補脾湯, 脾實, 宜用瀉黃散ㆍ調胃承氣湯方見傷寒. 《東垣》
ZZ	脾病, 宜食鹹, 大豆ㆍ豕肉ㆍ栗ㆍ藿, 皆鹹. 取其所勝之味也《內經》
ZZ	脾病, 宜食粳米ㆍ牛肉ㆍ棗ㆍ葵. 取本味也《甲乙經》
ZZ	脾病, 禁溫食, 飽食, 濕地, 濡衣. 《內經》
DP	益黃散
SS	治脾藏虛冷, 腹痛泄利. 陳皮 一兩, 靑皮ㆍ訶子肉ㆍ甘草(灸) 各五錢, 丁香 二錢. 右爲末, 每二錢或三錢, 水煎服. 或剉, 五錢作一貼, 亦可. 一名補脾散. 《海藏》
DP	補脾湯
SS	治脾藏虛冷, 嘔吐泄瀉, 飮食不消. 麥芽(炒)ㆍ甘草(灸) 各一兩半, 人參ㆍ白茯苓ㆍ草果ㆍ乾薑(炮) 各一兩, 厚朴ㆍ陳皮ㆍ白朮 各七錢半. 右剉, 五錢, 水煎服. 《三因方》
DP	瀉黃散
SS	一名瀉脾散. 治脾熱, 口瘡, 口臭. 梔子 一錢半, 藿香ㆍ甘草 各一錢, 石膏(末) 八分, 防風 六分. 右剉, 作一貼, 蜜酒拌, 微炒, 水煎服. 《海藏》


CC	脾絶候
ZZ	足太陰氣絶, 則脈不榮肌肉. 脣舌者, 肌肉之本也. 脈不榮則肌肉軟, 肌肉軟則舌痿人中滿, 人中滿則脣反, 脣反者, 肉先死. 甲日篤, 乙日死.
ZZ	太陰終者, 腹脹閉, 不得息, 善噫善嘔, 嘔則逆, 逆則面赤. 不逆則上下不通, 上下不通則面黑皮毛焦而終矣. 《靈樞》
ZZ	脾絶十二日死一云五日, 何以知之. 口冷足腫, 腹熱臚脹, 泄利不覺出時無度. 《脈經》
ZZ	環口黧黑, 柔汗發黃者, 此爲脾絶. 《仲景》


CC	脾臟修養法
ZZ	常以季夏之月朔旦, 幷四季之末十八日旭旦, 正坐中宮, 禁氣五息, 鳴天鼓十二通, 吸坤宮之黃氣入口十二嚥之, 閉氣五十息. 《養性書》


CC	脾臟導引法
ZZ	可大坐伸一脚屈一脚, 以兩手向後反掣各三五度. 亦可跪坐, 以兩手拒地, 回顧用力虎視各三五度, 能去脾藏積聚風邪喜食. 《臞仙》


CC	單方
XX	凡二十四種.
DP	雄黃
SS	益脾.
SS	雄黃法土, 故色黃而入脾. 水飛用. 《本草》
DP	蒼朮
SS	健脾燥濕. 米泔浸一宿, 剉乾. 末服, 煎服皆佳. 《本草》
SS	山精丸, 蒼朮泔浸爲末, 神麴糊和丸服. 《丹心》
DP	白朮
SS	補脾. 服法同蒼朮. 《丹心》
DP	升麻
SS	脾痺, 非此不除. 剉水煎服之. 《丹心》
DP	縮砂
SS	溫脾胃. 末服, 煎服幷佳. 《本草》
DP	藿香
SS	助脾溫脾. 煎服, 末服皆佳. 《本草》
DP	丁香
SS	溫脾, 治脾冷氣不和. 煎服, 末服幷佳. 《本草》
DP	通草
SS	療脾疸, 常欲眠. 水煎服. 《本草》
DP	厚朴
SS	溫脾, 行脾氣. 水煎服之.
DP	橘皮
SS	主脾不能消穀. 煎服, 末服幷佳. 《本草》
DP	大棗
SS	養脾, 安中. 煮湯飮之. 又煮棗, 取肉, 和脾胃. 丸藥尤佳. 《湯液》
DP	乾柿
SS	健脾氣. 和酥蜜煎食, 主脾虛薄食不消化. 《本草》
DP	飴糖
SS	健脾. 卽黑糖也. 可常食之. 《本草》
DP	稷米
SS	脾之穀也. 可常食. 《本草》
DP	粟米
SS	益脾. 作粥飯, 常食佳. 諸粱亦同. 《本草》
DP	陳倉米
SS	煖脾. 宜作湯飮之. 《本草》
DP	糯米
SS	味甘, 脾之穀. 脾病宜食. 作湯飮之. 《本草》
DP	大麥芽
SS	補脾消食. 煮服, 末服皆佳. 《本草》
DP	神麴
SS	健脾消食. 末服, 煮服皆佳. 《本草》
DP	蜜
SS	養脾氣. 和脾藥最佳. 和粥飮, 可常服之. 《本草》
DP	牛肉
SS	養脾氣. 牛肚尤佳. 煮爛宜常食之. 《本草》
DP	鯽魚
SS	補脾. 此魚食泥, 故有補脾養胃之功. 作羹, 作蒸, 作膾皆佳. 《本草》
DP	鯔魚
SS	補脾. 此魚亦食泥, 故與鯽魚同功. 《本草》
DP	葵
SS	能充脾氣. 作羹, 作葅食之佳. 《本草》


BB	肺臟


CC	肺形象
PP	肺
ZZ	肺之形似人肩, 二布葉, 數小葉, 中有二十四孔行列, 以分布諸藏淸濁之氣, 主藏魄. 《內經註》
ZZ	肺重三斤三兩, 六葉兩耳, 共八葉. 《難經》
ZZ	肺形似人肩, 又如磬懸於五藏之上而爲華蓋. 《入門》


CC	肺部位
ZZ	肺藏於右. 《內經》
ZZ	肺系有二, 一系上通喉嚨, 其中與心系相通, 一系自心入於肺兩大葉之間, 曲折向後. 《入門》
ZZ	中府二穴, 肺之募也. 在乳直上三肋間, 在背則肺兪, 在第三椎下, 是肺之部位也. 《銅人》


CC	肺主時日
ZZ	肺主秋, 手太陰陽明主治, 其日庚辛.
ZZ	西方生燥, 燥生金, 金生辛, 辛生肺.
ZZ	肺爲陽中之太陰, 通於秋氣. 《內經》


CC	肺屬物類
ZZ	肺在天爲燥, 在地爲金, 在卦爲兌, 在體爲皮毛, 在藏爲肺, 在色爲白, 在音爲商, 在聲爲哭, 在變動爲咳, 在竅爲鼻, 在味爲辛, 在志爲憂, 其脈爲手太陰, 其液爲涕, 其榮爲毛, 其臭爲腥, 其數爲九, 其穀爲稻, 其畜爲雞一作馬, 其蟲爲介, 其果爲桃, 其菜爲韭. 《內經》 其經爲手太陰. 《內經》


CC	肺臟大小
ZZ	五藏六府, 肺爲之盖.
ZZ	白色小理者肺小, 麤理者肺大. 巨肩反膺陷喉者肺高, 合腋張脇者肺下. 好肩背厚者肺堅, 肩背薄者肺脆. 背膺厚者肺端正, 脇偏疏者肺偏傾也.
ZZ	肺小則少飮不病喘喝, 肺大則多飮善病胸痺喉痺逆氣. 肺高則上氣肩息咳, 肺下則氣賁迫肺善脇下痛. 肺堅則不病咳上氣, 肺脆則苦病消癉易傷. 肺端正則和利難傷, 肺偏傾則胸偏痛也. 《靈樞》


CC	肺傷證
ZZ	形寒飮冷則傷肺. 《靈樞》
ZZ	肺傷者, 其人勞倦則咳唾血, 其脈細緊浮數, 皆吐血, 此爲躁擾嗔怒, 得之肺傷氣壅所致. 《脈經》
ZZ	熱在上焦, 因咳爲肺痿. 其人咳, 口中反有濁唾涎沫, 寸口脈數, 此爲肺痿也. 若口中辟辟燥咳, 咳則胸中隱隱痛, 脈反滑數, 此爲肺癰也. 《仲景》


CC	肺病證
ZZ	邪在肺則病皮膚痛, 寒熱, 上氣喘, 汗出, 咳動肩背. 《靈樞》
ZZ	風寒入舍於肺, 名曰肺痺, 發咳上氣.
ZZ	肺病者, 喘咳逆氣, 肩背痛, 汗出, 尻陰股膝髀腨胻足皆痛. 虛則少氣不能報息, 耳聾嗌乾.
ZZ	肺熱者, 色白而毛敗. 《內經》
ZZ	外證, 面白, 善嚔, 悲愁不樂欲哭, 內證, 臍右有動氣, 按之牢若痛, 其病喘咳, 洒浙寒熱. 《難經》
ZZ	大骨枯槁, 大肉陷下, 胸中氣滿, 喘息不便, 其氣動形, 期六月死, 眞藏脈見, 乃予之期日. 此肺之藏也. 一百八十日內死. 《內經》


CC	肺病虛實
ZZ	肺氣虛, 則鼻息不利少氣, 實則喘喝胸憑仰息. 《靈樞》
ZZ	肺藏氣. 氣有餘則喘咳上氣, 氣不足則息利少氣.
ZZ	肺實, 則令人逆氣而背痛, 慍慍然, 虛則令人喘, 呼吸少氣而咳, 上氣見血, 下聞病音. 《內經》


CC	肺病間甚
ZZ	病在肺, 愈在冬, 冬不愈, 甚於夏, 夏不死, 持於長夏, 起於秋.
ZZ	肺病者, 愈在壬癸, 壬癸不愈, 加於丙丁, 丙丁不死, 持於戊己, 起於庚辛.
ZZ	肺病者, 下晡慧, 日中甚, 夜半靜. 《內經》


CC	肺病治法
ZZ	肺苦氣上逆, 急食苦以泄之. 註曰, 肺氣上逆, 是其氣有餘也. 肺欲收, 急食酸以收之, 用酸補之, 辛瀉之. 《內經》
ZZ	肺苦氣上逆, 宜訶子皮一作黃芩 肺欲收, 宜白芍藥. 以酸補, 宜五味子, 以辛瀉, 宜桑白皮. 《東垣》
ZZ	肺病, 宜食黍ㆍ雞肉ㆍ桃ㆍ葱, 取本味也. 《甲乙經》
ZZ	肺病, 宜食麥ㆍ羊肉ㆍ杏ㆍ薤, 取苦能下氣. 《內經》
ZZ	肺病, 禁寒飮食寒衣. 《內經》
ZZ	肺虛, 宜補肺散ㆍ獨參湯方見氣門, 肺實, 宜瀉白散ㆍ人參瀉肺湯.
DP	補肺散
SS	一名阿膠散. 治肺虛. 阿膠珠 二錢, 鼠粘子ㆍ糯米(炒) 各一錢二分, 馬兜鈴(炒) 七分, 甘草(炒) 五分, 杏仁(麩炒) 九箇. 右剉, 作一貼, 水煎服. 一作秫米《錢乙》
DP	瀉白散
SS	一名瀉肺散. 治肺實. 桑白皮ㆍ地骨皮 各二錢, 甘草 一錢. 右剉, 作一貼, 水煎服. 或加知母ㆍ貝母ㆍ桔梗ㆍ梔子ㆍ麥門冬ㆍ生地黃, 亦可. 《入門》
DP	人參瀉肺湯
SS	治肺實熱. 黃芩ㆍ梔子ㆍ枳殼ㆍ薄荷ㆍ連翹ㆍ杏仁ㆍ桑白皮ㆍ大黃(酒蒸)ㆍ桔梗ㆍ甘草 各七分. 右剉, 作一貼, 水煎服. 《丹心》


CC	肺絶候
ZZ	手太陰氣絶, 則皮毛焦. 太陰者, 行氣, 溫于皮毛者也. 故氣不榮則皮毛焦, 皮毛焦則津液去皮節傷, 皮節傷則爪枯毛折, 毛折者則毛先死, 丙日篤, 丁日死.
ZZ	肺絶三日死, 何以知之. 口張一云口鼻虛張短氣, 但氣出而不返. 《脈經》
ZZ	汗出髮潤, 喘不休者, 此爲肺絶. 《仲景》


CC	肺臟修養法
ZZ	常以七月八月九月朔望旭旦, 西面坐鳴天鼓七, 飮玉漿三, 然後瞑目正心思, 兌宮白氣入口七呑之, 閉氣七十息. 《養性書》


CC	肺臟導引法
ZZ	可正坐, 以兩手據地, 縮身曲脊向上五擧, 去肺家風邪積勞. 亦可反拳搥脊上左右各三五度, 此法去胸臆間風毒. 閉氣爲之良久, 閉目嚥液, 三叩齒爲止. 《臞仙》


CC	單方
XX	凡二十二種.
DP	雲母
SS	補肺.
SS	雲母法金, 故色白而入肺. 水飛爲粉服之. 《本草》
DP	人參
SS	補肺中陽氣.
SS	卒上氣, 喘鳴, 肩息, 氣欲絶, 此將肺絶之候. 人參膏, 獨參湯, 或作末, 日五六服. 《本草》
DP	天門冬
SS	保定肺氣. 煮服, 或作末服, 酒浸服皆佳. 《本草》
DP	麥門冬
SS	治肺熱.
SS	麥門冬ㆍ人參ㆍ五味子, 爲生脈散, 治肺中伏火, 氣欲絶. 《湯液》
DP	五味子
SS	收肺氣. 作茶, 作丸常服. 《本草》
DP	沙參
SS	益肺氣. 能補肺中陰氣. 煮服, 作虀, 常服佳. 《本草》
DP	片黃芩
SS	治肺熱. 丸服, 煮服, 末服皆佳. 《本草》
DP	紫菀
SS	益肺, 淸肺. 煮服之佳. 《本草》
DP	貝母
SS	潤肺. 作末, 和砂糖作丸含化, 或煮服之幷佳. 《本草》
DP	桔梗
SS	理肺氣. 又治肺熱, 氣促. 末服, 煮服幷佳. 《本草》
DP	馬兜鈴
SS	補肺去熱, 治喘急. 煮服之. 《本草》
DP	桑白皮
SS	瀉肺, 去肺中水氣. 煮服之. 《本草》
DP	葶藶子
SS	治肺壅喘急. 取子炒五錢, 大棗五枚, 同煎服.
DP	橘皮
SS	利肺氣, 治氣逆上. 或煮服, 或末服. 《本草》
DP	枳殼
SS	泄肺氣. 或煮, 或末服. 《本草》
DP	胡桃
SS	斂肺止喘. 常服之. 《湯液》
DP	烏梅
SS	收肺氣. 作茶飮之. 《湯液》
DP	杏仁
SS	治肺, 潤燥散結. 作粥服甚佳. 《本草》
DP	桃
SS	肺病宜食. 《本草》
DP	黍米
SS	肺病宜食, 作飯食. 《本草》
DP	牛乳
SS	潤肺養肺. 作酪粥, 常食之佳. 《本草》
DP	雞子白
SS	潤肺淸熱. 生呑之. 《本草》


BB	腎臟


CC	腎形象
PP	腎
ZZ	腎藏有二. 形如紅豆, 相幷而曲附於膂筋, 外有脂裹, 裏白表黑, 主藏精. 《內經》
ZZ	腎有兩枚, 重各九兩, 共一斤二兩. 左屬水而右屬火, 男以左腎爲主, 女以右腎爲主.
ZZ	腎形如紅豆, 相幷如環, 曲貼脊膂膜中, 裏白外紫. 兩腎二系相通下行, 其上則與心系通而爲一, 所謂坎北离南, 水火相感者也. 《入門》


CC	腎臟有二
ZZ	藏各有一, 腎獨有兩者, 何也. 然腎兩者, 非皆腎也. 其左爲腎, 其右爲命門, 命門者, 精神之所舍, 元氣之所係也. 男子以藏精, 女子以繫胞. 故知腎有一也. 《難經》
ZZ	命門非正藏, 三焦非正府也. 《入門》


CC	腎部位
ZZ	腎與臍相對, 與腰相應.
ZZ	腰者, 腎之外候.
ZZ	腎爲列女, 在後宮, 有兩枚. 《類聚》
ZZ	京門二穴, 腎之募也. 在腰中挾脊, 季肋下一寸八分. 在背則腎兪在脊十四椎下兩傍, 命門穴在脊十四椎下, 與臍相對, 乃腎之部位也. 《銅人》
ZZ	命門之系, 卽心包絡, 其經手厥陰, 其府三焦, 其部分在心下橫膈膜之上, 竪斜膈膜之下, 與橫膜相粘. 其處黃脂漫包者心也. 其漫脂之外, 有細筋膜如絲, 與心肺相連者, 此包絡也. 《入門》


CC	腎主時日
ZZ	腎主冬, 足少陰太陽主治, 其日壬癸.
ZZ	北方生寒, 寒生水, 水生鹹, 鹹生腎.
ZZ	腎爲陰中之少陰, 通於冬氣. 《內經》
ZZ	腎主受水穀之精而至靜, 惟子時濁氣一動而已. 《入門》


CC	腎屬物類
ZZ	腎在天爲寒, 在地爲水, 在卦爲坎, 在體爲骨, 在藏爲腎, 在色爲黑, 在音爲羽, 在聲爲呻, 在變動爲慄, 在竅爲耳, 在味爲鹹, 在志爲恐, 其脈爲足少陰, 其液爲唾, 其榮爲髮, 其臭爲腐, 其數爲六, 其穀爲豆, 其畜爲彘, 其蟲爲鱗, 其果爲栗, 其菜爲藿. 《內經》 其經足少陰. 《內經》


CC	腎臟大小
ZZ	腎者主爲外, 使之遠聽, 視耳好惡, 以知其性.
ZZ	黑色小理者腎小, 麤理者腎大. 耳高者腎高, 耳後陷者腎下. 耳堅者腎堅, 耳薄不堅者腎脆. 耳好前居牙車者腎端正, 耳偏高者腎偏傾也.
ZZ	腎小則藏安難傷, 腎大則善病腰痛易傷於邪. 腎高則苦背膂痛不可以俛仰, 腎下則腰尻痛或爲狐疝. 腎堅則不病腰背痛, 腎脆則善病消癉. 腎端正則和利難傷, 腎偏傾則苦腰尻痛也. 《靈樞》


CC	腎傷證
ZZ	有所用力擧重, 若入房過度, 汗出浴水則傷腎. 《靈樞》
ZZ	久坐濕地, 强力入水則傷腎. 《難經》


CC	腎病證
ZZ	邪在腎則病骨痛陰痺. 陰痺者, 按之而不得, 腹脹腰痛, 大便難, 肩背頸項痛, 時眩. 《靈樞》
ZZ	脾傳之腎, 病名曰疝瘕, 少腹寃熱而痛, 出白. 一名曰蠱. 註曰, 出白, 謂溲出白液也.
ZZ	腎熱者, 色黑而齒枯.
ZZ	大骨枯槁, 大肉陷下, 肩髓內消, 動作益衰, 眞藏來見, 期一歲死, 見其眞藏, 乃予之期日. 註曰, 此腎之藏也. 期後三百六十五日內死. 《內經》
ZZ	外證, 面黑, 善恐, 數欠. 內證, 臍下有動氣, 按之牢若痛. 其病逆氣, 小腹急痛, 泄如下重, 足脛寒而逆. 《難經》


CC	腎病虛實
ZZ	腎氣虛則厥, 實則脹.
ZZ	腎實則腹大脛腫, 喘咳, 身重, 寢汗出, 憎風, 虛則胸中痛, 大腹小腹痛, 淸厥意不樂. 《靈樞》
ZZ	腎虛則心懸如飢, 善恐. 《入門》


CC	腎病間甚
ZZ	病在腎, 愈在春, 春不愈, 甚於長夏, 長夏不死, 持於秋, 起於冬.
ZZ	腎病者, 愈在甲乙, 甲乙不愈, 甚於戊己, 戊己不死, 持於庚辛, 起於壬癸.
ZZ	腎病者, 夜半慧, 四季甚, 下晡靜. 《內經》


CC	腎病治法
ZZ	腎苦燥, 急食辛以潤之, 開腠理, 致津液, 通氣也. 腎欲堅, 急食苦以堅之, 用苦補之, 鹹瀉之. 《內經》
ZZ	腎苦燥, 宜知母ㆍ黃柏, 腎欲堅, 宜知母. 補以黃柏, 瀉以澤瀉. 又曰, 腎虛, 宜熟地黃. 《東垣》
ZZ	腎病, 宜食辛, 黃黍ㆍ雞肉ㆍ桃ㆍ葱, 取其辛潤也. 《內經》
ZZ	腎病, 宜食大豆ㆍ豕肉ㆍ栗ㆍ藿, 取本味也. 《甲乙經》
ZZ	腎病, 禁犯焠㶼, 熱食溫灸衣. 《內經》
ZZ	腎本無實, 不可瀉, 錢氏只有補腎地黃元, 無瀉腎之藥. 《綱目》
ZZ	左腎屬水, 水不足則陰虛, 宜補腎丸ㆍ六味地黃丸ㆍ滋陰降火湯. 右腎屬火, 火不足則陽虛, 宜八味丸ㆍ加減八味丸ㆍ溫腎散.
DP	補腎丸
SS	治腎水不足陰虛. 龜板(酒灸) 四兩, 知母ㆍ黃柏(幷酒浸炒) 各三兩, 乾薑 一兩. 右爲末, 粥丸梧子大, 空心, 鹽湯下五七十丸. 《東垣》
DP	六味地黃丸
SS	治同上. 熟地黃 八兩, 山藥ㆍ山茱萸 各四兩, 澤瀉ㆍ牧丹皮ㆍ白茯苓 各三兩. 右爲末, 蜜丸梧子大, 溫酒, 鹽湯, 空心, 呑下五七十丸. 《正傳》
SS	血虛陰衰, 熟地黃爲君. 精滑, 山茱萸爲君. 小便或多或少, 或赤或白, 茯苓爲君. 小便淋澁, 澤瀉爲君. 心氣不足, 牧丹皮爲君. 皮膚乾澁, 山藥爲君. 《綱目》
DP	滋陰降火湯
SS	治腎水不足, 陰虛火動. 白芍藥 一錢三分, 當歸 一錢二分, 熟地黃ㆍ天門冬ㆍ麥門冬ㆍ白朮 各一錢, 生地黃 八分, 陳皮 七分, 知母ㆍ黃柏(幷蜜水炒)ㆍ甘草(灸) 各五分. 右剉, 作一貼, 薑 三片, 棗 二枚, 水煎服. 《回春》
DP	八味丸
SS	治命門火不足陽虛. 熟地黃 八兩, 山藥ㆍ山茱萸 各四兩, 牧丹皮ㆍ白茯苓ㆍ澤瀉 各三兩, 肉桂ㆍ附子(炮) 各一兩. 右爲末, 蜜丸梧子大, 空心, 溫酒, 或鹽湯下五七十丸. 若加五味子, 名曰腎氣丸. 《仲景》
SS	又治老年水火俱虧, 腎氣虛乏, 下元冷憊, 腰痛脚軟, 夜多漩尿, 面黑口乾, 耳焦枯. 《入門》
DP	加减八味丸
SS	專補腎水, 兼補命門火. 熟地黃 二兩, 山藥(微炒)ㆍ山茱萸 各一兩, 澤瀉(酒蒸)ㆍ牧丹皮ㆍ白茯苓 各八錢, 五味子(略炒) 一兩半, 肉桂 五錢. 右爲末, 蜜丸梧子大, 五更初, 未言語時, 鹽湯, 或溫酒下五七十丸. 又晩間空腹再服. 《得效》
SS	或以此材細剉, 煎服, 名曰加減八味湯.
DP	溫腎散
SS	治腎與命門虛寒, 腰脊重痛. 熟地黃 一錢半, 牛膝ㆍ肉蓯蓉ㆍ五味子ㆍ巴戟ㆍ麥門冬ㆍ甘草(灸) 各八分, 茯神ㆍ乾薑ㆍ杜冲(炒) 各五分. 右剉, 作一貼, 水煎服. 或爲末, 溫酒調二錢服. 《丹心》


CC	兩臟同一腑
ZZ	小便淸利, 脈沈遲, 是冷氣歸腎, 小便赤澁, 脈沈數, 是熱氣歸命門. 是腎與命門脈同者, 謂其所受之病, 同歸於膀胱一府也. 《入門》


CC	腎絶候
ZZ	少陰終者, 面黑, 齒長而垢, 腹脹閉塞, 上下不通而終矣. 《內經》
ZZ	足少陰氣絶則骨枯. 少陰者, 冬脈也, 伏行而濡骨髓者也. 故骨不濡則肉不能着也. 骨肉不相親則肉軟却, 肉軟却故齒長而垢, 髮無澤. 髮無澤者, 骨先死, 戊日篤, 己日死. 《靈樞》
ZZ	溲便遺失, 狂言, 目反直視者, 此爲腎絶也. 脈浮而洪, 身汗如油, 喘不休, 水漿不下, 形體不仁, 乍靜乍亂者, 此爲命門絶也. 《仲景》
ZZ	腎絶四日死, 何以知之. 齒爲暴枯, 面爲正黑, 目中黃色, 腰中欲折, 自汗如流水. 一云, 人中平十日死. 《脈經》


CC	腎臟修養法
ZZ	常以十月十一月十二月朔望旭旦, 北面平坐, 鳴金梁七, 飮玉漿三, 吸玄宮黑色氣入口五呑之, 閉氣六十息. 《養性書》


CC	腎臟導引法
ZZ	可正坐, 以兩手上從耳, 左右引脇三五度. 亦可以手着胸抛射左右同緩身三五度. 亦可以足前後踰左右各十數度. 能去腰腎膀胱間風邪積聚. 《臞仙》
ZZ	擦腎兪穴法, 臨臥時, 坐於床, 垂足解衣, 閉氣舌拄上顎, 目示頂仍提縮穀道, 以手摩擦兩腎兪穴各一百二十次, 以多爲妙. 畢, 叩齒, 臥. 專治腎元虛冷, 小便滑數. 《養老書》


CC	單方
XX	凡二十三種.
DP	磁石
SS	養益腎氣. 腎虛, 耳聾目昏, 皆用之.
SS	磁石, 法水, 故色黑而入腎. 爲末, 水飛, 入藥用. 《本草》
DP	陽起石
SS	補腎氣, 治腎氣虛冷. 爲末, 水飛, 入藥用. 《本草》
DP	鹽
SS	接藥入腎. 和鹽炒, 入鹽服之, 皆此意也. 《本草》
DP	兎絲子
SS	補腎中陽氣. 治腎冷. 酒浸爲末, 和酒服, 或入藥用. 《本草》
DP	肉蓯蓉
SS	命門相火不足, 以此補之. 酒浸蒸入藥. 《湯液》
DP	五味子
SS	煖水藏, 補腎, 述類象形者也. 或丸服, 或煮服. 《本草》
DP	熟地黃
SS	假火力蒸九數, 故能補腎精. 八味丸, 以此爲君, 天一所生之源也. 《湯液》
DP	知母
SS	補腎陰不足, 治腎熱. 鹽水炒, 或丸服, 或煮服. 《本草》
DP	柏子仁
SS	潤澤腎藏. 治腎冷. 或丸服, 或入藥服. 《本草》
DP	杜冲
SS	治腎冷. 又治腎勞, 腰脚冷痛. 或煮服, 或丸服, 炒用. 《本草》
DP	沈香
SS	補命門火不足. 爲末入藥, 或水磨取汁服之. 《本草》
DP	山茱萸
SS	補腎添精, 煖水藏, 澁精氣. 或丸服, 或煮服. 《本草》
DP	牡礪
SS	補腎. 煆爲粉, 入丸藥用. 其肉, 亦可煮食. 《本草》
DP	桑螵蛸
SS	主腎衰, 漏精. 酒洗略蒸, 入丸藥. 《本草》
DP	覆盆子
SS	益腎藏, 又煖腎. 酒浸焙, 入丸藥用, 或末服之. 《本草》
DP	破故紙
SS	溫補腎藏. 能引氣歸腎. 炒爲末入藥, 或末服. 《本草》
DP	鹿茸
SS	補腎虛, 治腰腎虛冷, 酥灸爲末入丸藥, 或作末服. 《本草》
DP	鹿角膠
SS	主腎藏氣衰虛損. 炒爲珠, 作末服. 《本草》
DP	膃肭臍
SS	益腎, 主腎精衰損, 多色成勞瘁, 能煖腎. 酒浸灸令香爲末服, 或入丸藥用之. 《本草》
DP	狗陰莖
SS	補腎, 主陰痿不起, 令强熱大. 灸爲末服, 或入丸藥. 《本草》
DP	牛腎
SS	補腎. 可常食之. 《本草》
DP	栗
SS	補腎. 腎病宜食. 宜煨常食之. 《本草》
DP	黑豆
SS	入鹽煮, 能補腎. 宜常食之. 《食療》


BB	膽腑


CC	膽形象
ZZ	其色玄, 其形如懸瓠, 附肝之短葉間. 重二兩一作三兩三銖, 盛精汁三合, 無出入竅. 《入門》
ZZ	肝之餘氣, 溢入於膽, 聚而成精. 由是內藏精而不泄, 外視物而得明, 爲淸淨之府, 能通於眼目. 《脈訣》


CC	膽部位
ZZ	膽主腋, 兩腋缺盆, 皆膽之路. 《入門》
ZZ	日月二穴, 膽之募, 在乳下三肋端, 期門下五分, 在背則膽兪在脊第十椎下兩傍, 此膽之部位也. 《銅人》


CC	膽主決斷
ZZ	膽生於金, 金主武, 故爲中正之官, 決斷出焉. 人禀剛正果斷, 直而無疑無私者, 膽之氣正也. 《入門》


CC	膽外候
ZZ	目下裹大, 其膽乃橫.
ZZ	肝應爪, 爪厚色黃者膽厚, 爪薄色紅者膽薄. 爪堅色靑者膽急, 爪濡色赤者膽緩. 爪直色白無約者膽直, 爪惡色黑多紋者膽結也. 《靈樞》


CC	膽傷證
ZZ	膽者, 敢也. 驚怕則膽傷矣.
ZZ	面靑脫色, 膽受怖也. 《子和》


CC	膽病證
ZZ	膽病者, 善太息, 口苦, 嘔有苦汁, 心中澹澹, 恐如人將捕之, 嗌中吤吤然, 數唾. 《靈樞》
ZZ	痛悶左邊五肋之中, 血瘀生癭馬刀. 又膽候咽門, 故熱壅則生瘡腫痛. 《入門》
ZZ	膽病多寒熱. 《入門》


CC	膽病虛實
ZZ	膽虛則恐畏不能獨臥, 膽實則怒.
ZZ	膽實則怒而勇敢, 膽虛則善恐而不敢也.
ZZ	膽虛則不眠, 膽實則多睡. 《入門》


CC	膽病治法
ZZ	膽虛, 宜仁熟散, 膽實, 宜半夏湯.
ZZ	小柴胡湯, 治寒熱往來, 乃少陽經主藥也. 方見寒門 水煎澄淸溫服, 則能入膽. 《入門》
DP	仁熟散
SS	治膽虛恐畏, 不能獨臥. 柏子仁ㆍ熟地黃 各一錢, 人參ㆍ枳殼ㆍ五味子ㆍ桂心ㆍ山茱萸ㆍ甘菊ㆍ茯神ㆍ枸杞子 各七分半. 右剉, 作一貼, 水煎服. 或爲末, 溫酒調二錢服之. 《入門》
DP	半夏湯
SS	治膽實熱煩悶. 生地黃ㆍ酸棗仁(炒) 各五錢, 半夏ㆍ生薑 各三錢, 遠志ㆍ赤茯苓 各二錢, 黃芩 一錢, 黍米 一合. 右剉, 每一兩, 長流水煎, 澄淸服. 《入門》


CC	膽絶候
ZZ	膽爲足少陽, 其終者, 耳聾, 百節皆縱, 目睘音輕, 直視如警貌絶系. 絶系者一日半死矣. 其死也, 色先靑白, 乃死矣. 《靈樞》
ZZ	膽絶七日死, 何以知之. 眉爲之傾. 《脈經》


CC	膽腑導引法
ZZ	可平坐, 合兩脚掌, 仰頭, 以兩手挽脚腕起搖動爲之三五度. 亦可大坐, 以兩手拓地擧身, 努腰脊三五度, 能去膽家風毒邪氣. 《臞仙》


CC	單方
XX	凡五種.
DP	柴胡
SS	治膽病寒熱. 足少陽經主藥也. 又曰, 膽痺, 非此不能除. 剉水煎澄淸飮. 《湯液》
DP	乾地黃
SS	助心膽氣. 或煎服, 或丸服之. 《本草》
DP	黃連
SS	益膽. 或煎服, 或丸服, 或末服. 《本草》
DP	細辛
SS	添膽氣. 水煎服之. 《本草》
DP	白百合
SS	定膽. 水煎服之. 《本草》


BB	胃腑


CC	胃形象
ZZ	胃長一尺六寸, 胃紆曲屈, 伸之, 長二尺六寸, 大一尺五寸, 徑五寸. 受水穀三斗五升, 其中之穀, 常留二斗, 水一斗五升. 《靈樞》
ZZ	胃重二斤十四兩. 《難經》
ZZ	胃爲之市. 註曰, 水穀所歸, 五味皆入, 如市雜, 故爲市也. 《內經》
ZZ	胃號太倉, 俗呼爲肚. 受水穀三斗五升. 平人日再圊, 一行二升半, 一日五升, 七日則三斗五升而水穀盡矣. 故平人不飮食七日而死者, 胃中水穀津液俱盡也. 《入門》


CC	胃部位
ZZ	咽門至胃, 長一尺六寸. 胃居心蔽骨與臍之中, 上下各四寸. 《難經》
ZZ	中脘一穴, 胃之募也. 在心蔽骨與臍之中, 上下各四寸, 在背則胃兪, 在脊第十二椎下兩傍, 胃之部位也. 《銅人》


CC	胃爲水穀之海
ZZ	人之所受氣者穀也. 穀之所注者胃也. 胃者, 水穀氣血之海也. 海之所行雲氣者, 天下也. 胃之所出氣血者, 經隧也. 經隧者, 五藏六府之大絡也.
ZZ	胃者, 五藏六府之海也. 水穀皆入於胃, 藏府皆稟氣於胃. 五味各走其所喜, 酸先走肝, 苦先走心, 甘先走脾, 辛先走肺, 鹹先走腎. 穀氣津液已行, 榮衛大通, 乃化糟粕, 以次傳下. 《靈樞》
ZZ	胃爲水穀之海, 脾爲消化之器. 水入於經, 其血乃成, 穀入於胃, 脈道乃行. 血不可不養, 衛不可不溫, 血溫衛和, 得盡天年. 《入門》
ZZ	飮食入胃則胃實而腸虛, 食下則腸實而胃虛, 胃滿則腸虛, 腸滿則胃虛, 更虛更實, 故氣得上下而無病矣. 《靈樞》


CC	胃腑大小
ZZ	𩩲骬以下至天樞長八寸, 過則胃大, 不及則胃小. 《靈樞》


CC	胃外候
ZZ	胃爲之海. 廣骸, 大頸, 張胸, 五穀乃容.
ZZ	脾應肉, 肉䐃堅大者胃厚, 肉䐃麽者胃薄. 肉䐃小而麽者胃不堅, 肉䐃不稱身者胃下, 胃下者下脘約不利也. 肉䐃不堅者胃緩, 肉䐃無小裸累者胃急, 肉䐃多少裸累者胃結, 胃結者上脘約不利也. 《靈樞》
ZZ	䐃, 謂肘膝後肉如塊者


CC	胃傷證
ZZ	飮食自倍, 腸胃乃傷. 《內經》
ZZ	胃傷之證, 不思飮食, 胸腹脹痛, 嘔噦惡心, 噫氣呑酸, 面黃肌瘦, 怠惰嗜臥, 常多自利. 《東垣》


CC	胃病證
ZZ	胃病者, 腹䐜脹, 胃脘當心而痛, 上支兩脇, 膈噎不通, 飮食不下.
ZZ	飮食不下, 膈塞不通, 邪在胃脘也.
ZZ	胃中寒, 則手魚際之絡脈多靑, 胃中熱, 則手魚際之絡脈多赤.
ZZ	面熱者, 足陽明病, 兩跗之上脈竪堅者, 足陽明病, 此胃脈也. 《靈樞》


CC	胃病虛實
ZZ	胃脈實則脹, 虛則泄. 《內經》
ZZ	胃中元氣盛, 則能食而不傷, 過時而不飢. 脾胃俱旺, 則能食而肥, 脾胃俱虛, 則不能食而瘦, 或少食而肥, 雖肥而四肢不擧. 《東垣》


CC	胃病治法
ZZ	人無根本, 水食爲命. 盖脾胃屬土, 主納水穀, 人之根本也. 《丹心》
ZZ	五味淡薄, 令人神爽氣淸. 《回春》
ZZ	胃病治法, 調其飮食, 適其寒溫, 澄心息慮, 從容以待, 眞氣之復常也. 《東垣》
ZZ	胃實, 宜平胃散, 胃虛, 宜異功散ㆍ補中益氣湯. 方見內傷 不進飮食, 宜養胃進食湯.
DP	平胃散
SS	治脾胃不和, 不思飮食, 心腹脹痛, 嘔噦惡心, 噫氣呑酸, 面黃肌瘦, 怠惰嗜臥, 常多自利. 或發霍亂, 及五噎八痞, 膈氣反胃等證. 蒼朮 二錢, 陳皮 一錢四分, 厚朴 一錢, 甘草 六分. 右剉, 作一貼, 薑 三片, 棗 二枚, 水煎服. 或爲末, 取二錢, 薑棗湯點服. 《入門》
SS	平胃散, 決烈耗散之劑, 實非補胃之藥, 能瀉土氣之敦阜, 使之平耳. 用之而胃氣和平則便止, 不可常用也. 《丹心》
DP	異功散
SS	治脾胃虛弱, 不思飮食, 腹痛自利. 人參ㆍ白朮ㆍ白茯苓ㆍ陳皮ㆍ甘草 各一錢. 右剉, 作一貼, 薑 三片, 棗 二枚, 同煎服. 《東垣》
DP	養胃進食湯
SS	治脾胃虛弱, 飮食不進, 面黃肌瘦, 胸膈痞悶, 食不消化, 或噫氣呑酸. 蒼朮 一錢, 人參ㆍ白朮 各一錢, 陳皮ㆍ厚朴ㆍ白茯苓ㆍ甘草(灸) 各七分, 神麴(炒)ㆍ麥芽(炒) 各五分. 右剉, 作一貼, 薑 三片, 棗 二枚, 同煎服. 或爲末, 蜜和作丸梧子大, 每二錢, 米飮下. 《必用》


CC	胃絶候
ZZ	胃爲足陽明, 其終者, 口目動作, 善驚妄言, 色黃, 其上下經盛, 不仁, 則終矣. 《內經》
ZZ	胃絶五日死, 何以知之. 脊痛腰中重, 不可反覆. 《脈經》


CC	單方
XX	凡二十七種.
DP	石膏
SS	除胃熱, 專瀉胃中之火. 硏, 水煎一兩服, 或水飛二錢和水服. 《本草》
DP	葛根
SS	開胃下食, 解酒毒. 水煎服, 或水飛澄取粉, 和水服. 《本草》
DP	人參
SS	補胃氣. 能開胃消食. 煎服, 末服皆佳. 《本草》
DP	白豆蔲
SS	主胃冷, 能消磨水穀. 硏水煎服, 或末服皆佳. 《本草》
DP	蒼朮
SS	强胃, 去胃中濕. 或煎, 或丸, 或末服皆佳. 《本草》
DP	白朮
SS	補胃. 服如上法.
DP	大豆
SS	除胃中熱痺.
SS	大豆黃卷, 理胃氣. 或煮, 或末, 和水服二錢. 《本草》
DP	丁香
SS	治胃寒, 能溫胃. 或煮, 或末服. 《本草》
DP	縮砂
SS	溫胃, 消化水穀. 煎服, 末服皆佳. 《本草》
DP	乾薑
SS	開胃, 溫胃. 煎服, 末服, 丸服幷佳. 《本草》
DP	生薑
SS	開胃. 煎湯服之. 《本草》
DP	大麥
SS	平胃氣, 開胃. 作飯, 作粥, 皆可常食.
SS	大麥芽, 開胃消食. 《本草》
DP	粳米
SS	補胃氣. 作白粥可常服. 《本草》
DP	稷米
SS	利胃. 作飯, 作粥幷佳. 《本草》
DP	靑梁米
SS	主胃痺. 作飮, 飮之佳. 《本草》
DP	牛肚
SS	補胃. 煮爛食之.
SS	酪粥, 除胃中熱, 可常服之. 《本草》
DP	羊肉
SS	開胃. 煮爛食之, 作羹亦可.
SS	羊肚補胃. 《本草》
DP	黃狗肉
SS	補胃, 厚腸胃. 煮爛食, 或作脯灸食. 《本草》
DP	黃雌雞
SS	補胃. 煮爛作羹食. 《本草》
DP	鯽魚
SS	平胃氣, 補胃. 作蒸, 作羹, 作膾食幷佳. 《本草》
DP	鯔魚
SS	開胃. 作羹, 作膾幷佳. 《本草》
DP	石首魚
SS	開胃. 可常食. 《本草》
DP	芋
SS	開胃. 又寬腸胃. 作羹常食佳. 《本草》
DP	橘皮
SS	開胃. 作茶飮之, 或作末, 薑湯點服. 《本草》
DP	大棗
SS	平胃氣, 厚腸胃. 可常食. 《本草》
DP	乾柿
SS	開胃, 厚腸胃. 可常食之. 《本草》
DP	韭
SS	除胃中熱. 可常食. 《本草》


BB	小腸腑


CC	小腸形象
ZZ	小腸長三丈二尺, 廣二寸半, 徑八分分之少半, 重二斤十四兩, 當臍左迴, 疊積十六曲, 盛穀二斗四升, 水六升三合合之太半. 《靈樞》


CC	小腸部位
ZZ	小腸後附脊, 當臍左環迴周, 葉積而下. 《靈樞》
ZZ	胃之下口, 卽小腸上口, 名曰幽門. 臍上一寸, 水分穴, 卽小腸下口也. 《入門》
ZZ	關元一穴, 在臍下三寸, 小腸之募也. 在背則小腸兪, 在脊十八椎下兩傍, 此小腸部位也. 《銅人》


CC	小腸傳受
ZZ	凡胃中腐熟水穀, 其滓穢, 自胃之下口, 傳入於小腸上口, 自小腸下口, 泌別淸濁, 水液入膀胱上口, 滓穢入大腸上口. 難經曰, 小腸大腸會, 謂之闌門, 言由關闌分隔也. 《入門》


CC	小腸外候
ZZ	脣厚, 人中長, 以候小腸.
ZZ	心應脈, 皮厚者脈厚, 脈厚者小腸厚. 皮薄者脈薄, 脈薄者小腸薄. 皮緩者脈緩, 脈緩者, 小腸大而長. 皮薄而脈衝小者, 小腸小而短. 諸陽經脈皆多紆屈者, 小腸結也. 《靈樞》


CC	小腸病證
ZZ	中氣不足, 腸爲之苦鳴.
ZZ	小腸病者, 小腹痛, 腰脊控睾而痛睾陰丸也, 時窘之候, 當耳前熱.
ZZ	小腸控睾, 引腰脊, 上衝心, 邪在小腸也. 《靈樞》
ZZ	小腸爲泄. 《內經》
ZZ	小腸有氣則小腹痛, 小腸有血則小便澁, 小腸有熱則莖中痛. 《入門》


CC	小腸病治法
ZZ	小腸者, 心之府也. 有病宜通利, 用導赤散ㆍ赤茯苓湯.
DP	導赤散
SS	治小腸熱, 小便不利. 生地黃ㆍ木通ㆍ甘草 各一錢. 右剉, 入靑竹葉七片, 同煎服. 《錢乙》
DP	赤茯苓湯
SS	治小腸熱, 面赤多汗, 小便不利. 木通ㆍ赤茯苓ㆍ檳榔ㆍ生地黃ㆍ黃芩ㆍ赤芍藥ㆍ麥門冬ㆍ甘草 各一錢. 右剉, 作一貼, 入生薑 五片, 同煎服. 《必用方》


CC	小腸絶候
ZZ	小腸絶, 六日死, 何以知之. 髮直如乾麻, 不得屈伸, 自汗不止. 《脈經》


CC	單方
XX	凡九種.
DP	澤瀉
SS	通小腸, 利小便. 水煎服之. 《本草》
DP	木通
SS	通小腸, 下水. 水煎服之. 《本草》
DP	瞿麥
SS	通心經, 利小腸爲最要. 水煎服之. 《本草》
DP	連翹
SS	通小腸. 水煎服之. 《本草》
DP	茯神
SS	治小腸不利. 水煎服, 或末服. 《本草》
DP	黑豆
SS	煮汁飮, 除腸中淋露. 又治腸痛. 熬浸酒飮之. 《本草》
DP	梔子
SS	療小腸熱. 水煎服之. 《本草》
DP	冬瓜汁
SS	利小腸. 可飮之. 《本草》
DP	煮葵汁
SS	滑小腸. 作羹, 作茹食之. 《本草》


BB	大腸腑


CC	大腸形象
ZZ	大腸一名迴腸, 又名廣腸. 長二丈一尺一作二尺, 廣八寸, 徑二寸寸之太半, 重二斤十二兩, 右迴疊積十六曲, 盛穀二斗, 水七升半. 《難經》
ZZ	腸胃自所入至所出, 長六丈四寸四分, 迴曲環反三十二曲也. 凡腸胃合受水穀八斗七升六合八分合之一. 《難經》


CC	大腸部位
ZZ	大腸後附脊, 以受小腸滓穢, 當臍右迴疊積, 上下辟大, 大腸下口, 連於肛門. 《入門》
ZZ	天樞二穴, 大腸之募也. 在臍傍各三寸, 在背則大腸兪, 在脊第十六椎下兩傍, 此大腸部位也. 《銅人》


CC	大小腸連系
ZZ	大小腸之系, 自膈下與脊膂, 連心腎膀胱相系, 脂膜筋絡散布包裹. 然各分紋理, 羅絡大小腸與膀胱. 其細脈之中, 乃氣血津液, 流走之道也. 《入門》


CC	大腸外候
ZZ	鼻隧以長, 以候大腸.
ZZ	肺主皮, 皮厚者大腸厚, 皮薄者大腸薄. 皮緩腹裹大者, 大腸大而長. 皮急者, 大腸急而短. 皮滑者大腸直. 皮肉不相離者, 大腸結.
ZZ	天樞以下至橫骨長六寸半, 過則迴腸廣大, 不滿則狹短. 《靈樞》


CC	大腸病證
ZZ	大腸病者, 腸中切痛而鳴濯濯, 冬日重感于寒卽泄, 當臍而痛, 不能久立.
ZZ	腹痛腸鳴, 氣上衝胸, 喘不能久立, 邪在大腸也.
ZZ	腸中寒則腸鳴飱泄. 腸中熱則出黃如糜. 《靈樞》
ZZ	大腸小腸爲泄.
ZZ	腸痺者, 數飮而出不得, 中氣喘爭, 時發飱泄. 《內經》
ZZ	大腸有寒者, 多鶩溏, 有熱者, 便腸垢. 《仲景》
ZZ	腸虛則鳴. 又寒氣相搏則爲腸鳴. 《入門》


CC	大腸病治法
ZZ	黃帝問曰, 胃惡熱而喜淸冷, 大腸惡淸冷而喜熱, 兩者不和, 何以調之. 岐伯對曰, 調此者, 飮食衣服, 亦欲適寒溫, 寒無凄滄, 暑無出汗, 飮食熱無灼灼, 寒無滄滄, 寒溫中適, 故氣將持, 乃不致邪僻也. 《靈樞》
ZZ	大腸熱, 宜瀉白湯, 大腸寒, 宜實腸散.
DP	瀉白湯
SS	治大腸實熱, 臍腹痛, 腹脹不通. 生地黃 二錢, 赤茯苓ㆍ芒硝 各一錢, 陳皮ㆍ竹茹ㆍ黃芩ㆍ梔子ㆍ黃柏 各五分. 右剉, 作一貼, 薑 三片, 棗 二枚, 水煎服. 《入門》
DP	實腸散
SS	治大腸虛寒, 腹痛泄瀉. 厚朴ㆍ肉豆蔲(煨)ㆍ訶子皮ㆍ縮砂(硏)ㆍ陳皮ㆍ蒼朮ㆍ赤茯苓 各一錢, 木香ㆍ甘草(灸) 各五分. 右剉, 作一貼, 薑 三片, 棗 二枚, 水煎服. 《直指》


CC	大腸絶候
ZZ	大腸絶不治, 何以知之. 泄利無度, 利絶則死. 《脈經》


CC	單方
XX	凡二十四種.
DP	訶子皮
SS	澁腸止泄. 或煎, 或末服. 《本草》
DP	黃狗頭骨
SS	止泄痢, 能固大腸滑脫. 灸黃爲末, 米飮調服, 或作丸服. 《本草》
DP	五倍子
SS	治腸虛泄利, 能澁腸固脫. 爲末和水服, 或丸服. 《本草》
DP	石榴殼
SS	澁腸止泄. 或煎服, 或末服之. 《本草》
DP	陳倉米
SS	澁腸胃, 又調胃. 作飯, 作粥, 作飮服. 《本草》
DP	粟米糗
SS	實大腸. 和水服之. 《本草》
DP	烏梅
SS	澁腸. 作茶飮之. 《本草》
DP	橡實
SS	厚腸胃, 澁腸. 爲末, 和米飮服之, 或丸服皆佳. 《本草》
DP	牡蠣粉
SS	澁大小腸. 取末, 和米飮服, 或丸服. 《本草》
DP	郁李仁
SS	治腸中結氣. 爲末, 和水服. 《本草》
DP	大黃
SS	利大小腸. 煎服, 丸服皆佳. 《本草》
DP	續隨子
SS	利大小腸. 爲末和水服, 或丸服之. 《本草》
DP	桑白皮
SS	利大小腸. 水煎飮之. 《本草》
DP	梔子
SS	療大小腸大熱. 水煎服, 或爲末點服之. 《本草》
DP	桃花
SS	利大小腸. 花落時拾取, 和麪作燒餠, 食之良. 《子和》
DP	脂麻油
SS	卽香油也. 通大小腸. 單服之, 或和水荏粥服之. 《本草》
DP	麻仁
SS	治大腸風熱, 大便結澁. 水硏取汁, 作粥服. 《本草》
DP	水芹
SS	利大小腸. 取莖葉, 擣絞汁飮之, 或作葅茹, 常食之. 《本草》
DP	絲蓴
SS	補大小腸虛氣. 作羹, 作虀, 食之佳. 《本草》
DP	葱白
SS	通大小腸. 取汁飮, 煮汁飮之幷佳. 《本草》
DP	冬瓜
SS	利大小腸. 作羹, 作虀, 常食之. 《本草》
DP	菘菜
SS	通利腸胃. 作羹, 作虀葅, 常食. 《本草》
DP	牛乳
SS	利大腸. 作粥常服, 或生飮之亦佳. 《本草》
DP	童尿
SS	利大腸. 和薑汁, 或和甘草末少許飮之. 《本草》


BB	膀胱腑


CC	膀胱形象
ZZ	膀胱以虛受水, 爲津液之府. 有上口而無下口. 得氣海之氣施化, 則溲便注瀉, 氣海之氣不足, 則秘澁不通.
ZZ	上口廣二寸半, 中廣九寸. 盛尿九升九合, 重九兩二銖. 《難經》


CC	膀胱部位
ZZ	膀胱在小腹之內. 《靈樞》
ZZ	中極二穴, 膀胱之募, 在臍下四寸. 在背則膀胱兪, 在脊第十九椎下兩傍, 此膀胱部位也. 《銅人》


CC	膀胱傳受
ZZ	水液自小腸泌別, 汁滲入膀胱之中, 胞氣化之而爲尿, 以泄出也. 《內經》
ZZ	膀胱雖爲津液之府, 至於受盛津液, 則又有胞而居膀胱之中. 類纂曰, 膀胱者, 胞之室也. 《東垣》


CC	膀胱外候
ZZ	鼻孔在外, 膀胱漏泄. 《靈樞》
ZZ	腎應骨, 密理厚皮者, 三焦膀胱厚, 麤理薄皮者, 三焦膀胱薄. 疏腠理者, 三焦膀胱緩, 皮急而無毫毛者, 三焦膀胱急. 毫毛美而麤者, 三焦膀胱直, 稀毫毛者, 三焦膀胱結也. 《靈樞》


CC	膀胱病證
ZZ	膀胱病者, 小腹偏腫而痛, 以手按之, 卽欲小便而不得. 肩上熱, 若脈陷, 及足小指外廉脛踝後皆熱. 《靈樞》
ZZ	膀胱不利爲癃, 不約爲遺尿. 《內經》
ZZ	膀胱病者, 熱結下焦, 小腹苦滿, 胞轉小便不利, 令人發狂. 冷則濕痰上溢而爲多唾, 小便淋瀝或遺尿. 《入門》


CC	膀胱病治法
ZZ	膀胱虛則小便不禁, 宜旣濟丸ㆍ加減八味湯, 倍山茱萸, 加烏藥ㆍ益智仁ㆍ破故紙. 方見腎藏 實則小便不通, 宜益元散方見暑門ㆍ葵子湯.
ZZ	五苓散, 膀胱主藥也. 方見寒門
DP	旣濟丸
SS	治膀胱虛, 小便不禁. 兎絲子(酒製)ㆍ益智仁(炒)ㆍ白茯苓ㆍ韭子(炒)ㆍ肉蓯蓉(酒洗)ㆍ當歸ㆍ熟地黃 各五錢, 黃柏ㆍ知母(幷鹽炒)ㆍ牡蠣(煆)ㆍ山茱萸(酒蒸去核) 各三錢, 五味子 一錢. 右爲末, 酒麪糊和丸梧子大, 空心, 鹽湯下百丸. 《醫鑑》
DP	葵子湯
SS	治膀胱實熱, 小便不通. 葵子ㆍ赤茯苓ㆍ猪苓ㆍ枳實ㆍ瞿麥ㆍ滑石ㆍ木通ㆍ黃芩ㆍ車前子ㆍ甘草 各一錢. 右剉, 作一貼, 薑 五片, 同煎服. 《濟生》


CC	膀胱絶候
ZZ	遺尿狂言, 目反直視, 此爲膀胱絶也.
ZZ	膀胱之脈爲足太陽, 其終也, 載眼, 反折, 瘈瘲, 其色白, 絶汗乃出, 絶汗出則死矣. 《內經》


CC	單方
XX	凡十七種.
DP	澤瀉
SS	利膀胱熱, 宣通水道. 水煎服. 《本草》
DP	茴香
SS	溫膀胱, 去冷氣. 或炒爲末, 點服, 或煎服. 《本草》
DP	防己
SS	去膀胱熱. 剉水煎服之. 《本草》
DP	石韋
SS	治膀胱熱滿. 水煎服之. 《本草》
DP	地膚子
SS	主膀胱熱, 利小便. 或水煎服, 或爲末服. 《本草》
DP	瞿麥
SS	逐膀胱邪逆, 通小便. 水煎服之. 《本草》
DP	柏子仁
SS	去膀胱冷膿, 宿水. 或末服, 或丸服皆佳. 《本草》
DP	威靈仙
SS	去膀胱宿膿, 惡水. 或末服, 或煎服. 《本草》
DP	郁李仁
SS	治膀胱急痛. 爲末服, 或丸服. 《本草》
DP	靑橘皮
SS	除膀胱留熱, 停水. 或煎服, 或末服. 《本草》
DP	黃柏
SS	瀉膀胱之熱, 利下竅. 或煎服, 或丸服之. 《本草》
DP	烏藥
SS	主膀胱腎間冷痛. 或煎服, 或爲末, 點服. 《本草》
DP	椒目
SS	主膀胱急. 或末服, 或爲丸服. 《本草》
DP	猪腎
SS	通利膀胱, 又補膀胱. 水煮幷汁服. 猪胞尤佳. 《本草》
DP	吳茱萸
SS	能煖膀胱. 水煎服之. 《本草》
DP	昆布
SS	療膀胱急妨, 下水氣. 切四兩, 入葱白三莖, 煮爛, 下薑椒鹽末, 調和服之. 《本草》
DP	魚膾
SS	除膀胱水. 以薑醋蒜虀食之. 《本草》


BB	三焦腑


CC	三焦形象
ZZ	上焦如霧, 中焦如漚, 下焦如瀆. 《靈樞》
ZZ	上焦主出陽氣, 溫於皮膚分肉之間, 若霧露之漑焉, 故曰上焦如霧.
ZZ	中焦主變化水穀之味, 其精微上注於肺, 化而爲血, 行於經隧, 以榮五藏周身, 故曰中焦如漚.
ZZ	下焦主通利溲便, 以時傳下, 出而不納, 開通秘塞, 故曰下焦如瀆. 《入門》
ZZ	三焦指腔子而言. 包含乎腸胃之總司也. 胸中肓膜之上, 曰上焦, 盲膜之下臍之上, 曰中焦, 臍之下, 曰下焦, 總名曰三焦. 《正傳》


CC	三焦部位
ZZ	上焦者, 在心下, 下膈, 在胃上口. 主內而不出. 其治在膻中, 玉堂穴名下一寸六分, 直兩乳間陷者是.
ZZ	中焦者, 在胃中脘穴名, 不上不下. 主腐熟水穀, 其治在臍傍.
ZZ	下焦者, 在臍下, 當膀胱上口. 主分別淸濁, 主出而不納, 以傳導也. 其治在臍下一寸. 《難經》
ZZ	頭至心爲上焦, 心至臍爲中焦, 臍至足爲下焦. 《海藏》
ZZ	三焦之府, 在氣衝穴名, 氣衝乃陰陽道路, 足陽明之所發, 主腐熟水穀之氣. 三焦發用, 貫通十二經絡往來上下, 營運氣血, 是知氣衝爲三焦行氣之府也. 《入門》
ZZ	上中下三焦通爲一氣, 衛於身也. 三焦非正府也, 無形而有用. 《東垣》


CC	三焦傳受
ZZ	上焦出於胃上口, 幷咽以上, 貫膈而布胸中, 走腋, 循太陰之分而行, 還至陽明, 上至舌, 下足陽明, 常與榮俱行於陽二十五度, 行於陰亦二十五度, 爲一周, 而復大會於手太陰, 命曰衛氣也.
ZZ	中焦亦幷胃中, 出上焦之後. 此所受氣者, 泌糟粕, 蒸津液, 化其精微, 上注於肺脈, 乃化而爲血, 以奉生身, 莫貴於此. 故獨得行於經隧, 命曰榮氣.
ZZ	下焦者, 別迴腸, 注於膀胱而滲入焉. 故水穀者, 常幷居於胃中, 成糟粕而俱下於大腸, 而成下焦, 滲而俱下, 濟泌別汁, 循下焦而滲入膀胱焉. 《靈樞》
ZZ	上焦如霧者氣, 下焦如瀆者血也, 中焦者, 氣血之分也. 《東垣》
ZZ	心肺若無上焦, 何以宗主榮衛, 脾胃若無中焦, 何以腐熟水穀, 肝腎若無下焦, 何以疏決津液. 無形而有用, 主持諸氣, 三焦者, 水穀之道路, 氣之所終始也. 《入門》


CC	三焦外候
ZZ	鼻柱中央起, 三焦乃約. 《靈樞》
ZZ	三焦外候, 詳見膀胱府.


CC	三焦病證
ZZ	三焦病者, 腹氣滿, 小腹尤堅, 不得小便, 窘急, 溢則水, 留卽爲脹.
ZZ	小腹痛腫, 不得小便, 邪在三焦約也. 《靈樞》
ZZ	上焦如霧, 霧不散則爲喘滿, 此出而不納也. 中焦如漚, 漚不利則爲留飮, 留飮不散, 久爲中滿, 此上不能納, 下不能出也. 下焦如瀆, 瀆不利則爲腫滿. 此上納而下不出也. 《海藏》
ZZ	下焦溢爲水. 《內經》
ZZ	三焦爲丙火之府, 故其發也, 爲無根之相火. 《入門》


CC	三焦病治法
ZZ	內經曰, 三焦者, 決瀆之官, 水道出焉. 盖三焦爲上中下水穀之道路, 其病宜通利大小便.
ZZ	宜用枳殼丸ㆍ木香檳榔丸ㆍ三和散. 方見氣門
DP	枳殼丸
SS	治三焦約, 大小便不通. 枳殼 二兩, 陳皮 一兩, 檳榔 五錢, 木香 二錢半, 黑牽牛子 四兩(一半生用, 一半炒熟, 擣取頭末一兩半, 餘不用). 右爲末, 蜜丸梧子大, 薑湯下三五十丸. 《河間》
DP	木香檳榔丸
SS	疏導三焦, 快氣潤腸. 半夏麴ㆍ皂角(酥灸去皮弦子)ㆍ郁李仁(去殼另末) 各二兩, 木香ㆍ檳榔ㆍ枳殼ㆍ杏仁ㆍ靑皮 各一兩. 右爲末, 別以皂角四兩浸漿水, 搓揉, 熬膏, 去滓, 入蜜少許和丸梧子大, 空心, 薑湯下五七十丸. 《局方》


CC	單方
XX	凡十三種.
DP	黃芪
SS	補三焦, 實衛氣, 是上中下內外三焦之藥也. 水煎服之. 《湯液》
DP	燕覆子
SS	除三焦客熱. 取熟者食之. 《本草》
DP	牛髓
SS	平三焦. 以酒和服. 《本草》
DP	益智仁
SS	安三焦. 末服, 丸服幷佳. 《本草》
DP	脂麻油
SS	下三焦熱毒氣. 單取飮之. 《本草》
DP	甛瓜
SS	通三焦間壅塞氣. 熟者食之. 《本草》
DP	人參
SS	補上焦元氣. 煎服, 末服, 丸服幷佳. 《湯液》
DP	黃狗肉
SS	實下焦. 煮爛, 和五味食之. 《本草》
DP	鶉肉
SS	同酥煎食, 偏令人下焦肥. 《本草》
DP	靑橘
SS	治下焦冷氣. 煎服, 末服幷佳. 《本草》
DP	藕
SS	蓮根也. 蒸食, 實下焦. 《本草》
DP	猪腸
SS	補下焦虛竭. 煮爛食, 或作羹食之. 《本草》
DP	絲蓴
SS	安下焦. 作羹食之. 《本草》


BB	胞


CC	胞形象
ZZ	胞者, 一名赤宮, 一名丹田, 一名命門. 男子藏精施化, 婦人繫胞有孕, 俱爲生化之原. 非五行也, 非水, 亦非火. 此天地之異名也, 象坤土之生萬物也. 《東垣》
ZZ	內經曰, 胞者, 藏於陰而象於地, 名曰奇恒之府. 註曰, 奇異於恒常之六府也.
ZZ	此胞, 非膀胱中盛尿之胞也.


CC	胞部位
ZZ	婦人胎之所居, 名曰子宮, 亦曰胞門. 《東垣》
ZZ	胞, 一名丹田, 一名關元穴名. 在臍下三寸, 方圓四寸. 着脊梁, 兩腎間中央赤是也. 左靑右白, 上黃下黑, 三寸法三光, 四寸法四時, 五色法五行. 兩腎間名大海而貯其血氣. 亦名大中極, 言取人身之上下四向最爲中也. 《資生》
ZZ	胞一名子宮, 胞有寒則無子. 《仲景》


CC	胞爲血室
ZZ	衝脈任脈, 皆起於胞中, 上循腹裏, 爲經絡之海. 《靈樞》
ZZ	內經曰, 女子二七, 天癸至, 任脈通, 大衝脈盛, 月事以時下, 故有子. 註曰, 癸爲壬癸北方水干名也. 任脈衝脈, 皆奇經脈也. 衝任流通, 經血漸盈, 應時而下, 天眞之氣降, 與之從事, 故云天癸也. 然衝爲血海, 任主胞胎, 二者相資, 故能有子. 所以謂之月事者, 平和之氣, 常以三旬而一見也. 故愆期者, 謂之有病. 《良方》
ZZ	血室者, 血之所居也. 榮衛停止之所, 經脈流會之處, 衝脈是矣.
ZZ	衝脈爲血海, 諸經朝會, 男子則運而行之, 女子則停而止之. 男旣運行, 故無積而不滿, 女旣停止, 故有積而能滿. 滿者以時而溢, 謂之信, 卽月水也. 以象月盈則虧也. 《綱目》


CC	脈法
ZZ	脈微, 血氣俱虛, 年少者, 亡血也. 乳子下利爲可, 否者此爲居經, 三月一來.
ZZ	少陰脈微而遲, 微則無精, 遲則陰中寒, 澁則血不來, 此爲居經, 三月一來. 《脈經》
ZZ	婦人漏下赤白, 日下血數升, 脈急疾者死, 遲者生.
ZZ	婦人漏下赤白不止, 脈小虛滑者生, 大緊實數者死. 《脈經》
ZZ	寸關調如故, 而尺脈絶不至者, 月水不利.
ZZ	尺脈來而斷絶者, 月水不利.
ZZ	肝脈沈, 主月水不利.
ZZ	尺脈滑, 血氣實也. 婦人經脈不利.
ZZ	脈來至狀如琴絃, 若小腹痛, 主月水不利, 孔竅生瘡. 《脈經》
ZZ	帶下之脈, 宜遲滑, 忌浮虛. 《醫鑑》


CC	經行有異
ZZ	婦人年二七天癸至, 七七天癸竭, 行早性機巧, 行遲性魯鈍. 通行則陰陽和合, 始能生子. 行年十四歲當時, 二十歲不行, 命如風燭, 有病發則死. 間有不死, 百中無一, 亦令一生多病, 未嘗一日安裕. 然有四季行亦可. 又有一年一次者, 亦不甚佳, 或一生不循正道而行者, 晩年有僻疾則難治. 《得效》


CC	月候形色
ZZ	經水者, 陰血也. 陰必從陽, 故禀火色也. 血爲氣之配, 氣熱則熱, 氣寒則寒, 氣升則升, 氣降則降, 氣凝則凝, 氣滯則滯, 氣淸則淸, 氣濁則濁. 往往見有成塊者, 氣之凝也. 將行而痛者, 氣之滯也. 行後作痛者, 氣血俱虛也. 色淡者, 亦虛也. 而有水渾之也. 錯經妄行者, 氣之亂也. 紫者, 氣之熱也. 黑者, 熱之甚也. 今人但見其紫者, 黑者, 作痛者, 成塊者, 率指爲風冷, 而行溫熱之劑, 禍不旋踵矣. 《丹心》
ZZ	心主血, 故以色紅爲正, 月候雖不對期, 而色正者易調. 《入門》


CC	和血治法
ZZ	經色紫者, 風也. 四物湯方見血門, 加防風ㆍ白芷ㆍ荊芥.
ZZ	黑者, 熱甚也. 成塊, 色紫黑者, 血熱也. 四物湯, 加黃芩ㆍ黃連ㆍ香附子.
ZZ	淡白者, 虛也. 芎歸湯方見婦人, 加人參ㆍ黃芪ㆍ白芍藥ㆍ香附子.
ZZ	淡者, 有水渾之也. 二陳湯方見痰飮, 加川芎ㆍ當歸. 一云, 色淡者, 氣血俱虛, 宜八物湯方見虛勞.
ZZ	如烟塵水者, 如屋漏水者, 如豆汁者, 或帶黃者, 濕痰也. 二陳湯, 加秦芃ㆍ防風ㆍ蒼朮. 一云, 如黑豆汁者, 四物湯, 加芩連.
ZZ	成塊, 色不變者, 氣滯也. 四物湯, 加香附子ㆍ玄胡索ㆍ枳殼ㆍ陳皮.
ZZ	通用百子附歸丸方見婦人ㆍ琥珀調經丸.
DP	琥珀調經丸
SS	治胞冷無子, 能令經正. 香附米 一斤(分作二包, 用童尿, 米醋各浸九日, 和淨熟艾四兩拌勻, 再加醋五椀, 入砂鍋內同煮乾爲度), 入川芎ㆍ當歸ㆍ白芍藥ㆍ熟地黃ㆍ生乾地黃ㆍ沒藥 各二兩, 琥珀 一兩. 右爲末, 醋糊和丸梧子大, 每百丸, 空心, 艾醋湯下. 《入門》


CC	月候不調
ZZ	婦人經水少, 不如前者何也. 師曰, 曾經下利, 若汗出小便利, 亡其津液, 故令經水反少也. 設經下多於前者, 有所苦困, 當言恐大便難, 身復無汗也. 《脈經》
ZZ	月候不調之由, 或前或後, 或多或少. 凡行後作痛者, 虛也. 小而淡者, 血虛也. 多者, 氣虛也. 其將行作痛, 及凝塊不散者, 滯也. 紫黑色者, 滯而狹熱也. 《丹心》
ZZ	月候不調之中, 有兼疼痛者, 有兼發熱者, 其不調之中, 有趲前者, 有退後者, 則趲前爲熱, 退後爲虛也. 疼痛之中, 有常時作痛者, 有經前經後作痛者, 則常時與經前作痛者, 爲血積, 經後爲血虛也. 發熱之中, 有常時發熱者, 有經行發熱者, 則常時爲血虛有積, 經行爲血虛有熱. 《丹心》


CC	調血治法
ZZ	治經水或前或後, 或多或少, 或逾月不至, 或一月再至, 皆不調之故, 宜調經散. 一云, 經候不調, 當以四物湯, 爲主治. 《丹心》
ZZ	臨經行腹痛, 此血澁故也. 宜淸熱調血湯. 又四物湯, 加玄胡索ㆍ苦練根ㆍ蓬朮ㆍ香附子ㆍ桃仁ㆍ紅花ㆍ黃連.
ZZ	經行後腹痛, 乃虛中有熱, 八物湯加減服方見虛勞.
ZZ	先期而來, 乃氣血俱熱, 宜淸經四物湯. 又四物湯, 加柴胡ㆍ黃芩ㆍ黃連.
ZZ	過期不來, 是血虛, 宜通經四物湯. 又四物湯, 加黃芪ㆍ陳皮ㆍ升麻ㆍ人參.
ZZ	月候不調, 通用煮附丸ㆍ墨附丸ㆍ四製香附丸ㆍ七製香附丸. 《入門》
DP	調經散
SS	一名溫經湯. 治月候不調. 麥門冬 二錢, 當歸 一錢半, 人參ㆍ半夏(製)ㆍ白芍藥ㆍ川芎ㆍ牧丹皮 各一錢, 阿膠珠ㆍ甘草(灸) 各七分半, 吳茱萸ㆍ肉桂 各五分. 右剉, 作一貼, 薑 三片, 水煎服. 《入門》
SS	千金調經湯治同上. 當歸ㆍ川芎ㆍ白芍藥 各一錢, 麥門冬ㆍ半夏 各七分, 人參ㆍ阿膠珠ㆍ牧丹皮ㆍ吳茱萸ㆍ肉桂 各五分, 甘草 三分. 右剉, 服如上法. 《回春》
DP	淸熱調血湯
SS	治經水將來, 腹中陣痛, 乃氣血俱實也. 當歸ㆍ川芎ㆍ白芍藥ㆍ生乾地黃ㆍ黃連ㆍ香附子ㆍ桃仁ㆍ紅花ㆍ蓬朮ㆍ玄胡索ㆍ牧丹皮 各七分. 右剉, 作一貼, 水煎服. 《醫鑑》
DP	淸經四物湯
SS	治經水不及期而來, 乃血虛有熱. 當歸 一錢半, 生乾地黃ㆍ條芩ㆍ香附子 各一錢, 白芍藥ㆍ黃連(薑汁炒) 各八分, 川芎ㆍ阿膠珠ㆍ黃柏ㆍ知母 各五分, 艾葉ㆍ甘草 各三分. 右剉, 作一貼, 煎服. 《醫鑑》
DP	通經四物湯
SS	治經水過期不行, 乃血虛有寒. 當歸 一錢半, 熟地黃ㆍ白芍藥ㆍ香附子ㆍ蓬朮ㆍ蘇木 各一錢, 木通 八分, 川芎ㆍ肉桂ㆍ甘草 各五分, 紅花 三分, 桃仁 二十箇. 右剉, 作一貼, 空心, 水煎服. 《醫鑑》
DP	煮附丸
SS	治經候不調, 臍腹㽱痛, 面色萎黃, 飮食減少, 或崩漏帶下. 香附子, 擦去毛, 好醋煮半日, 焙爲末, 醋糊和丸梧子大, 米飮下五七十丸. 《綱目》
SS	一名香附丸, 又名醋附丸. 治婢妾氣鬱, 經多不調.
DP	墨附丸
SS	治婦人經水不調, 久無子. (四製)香附子 一斤. (凈)熟艾 四兩, 用醋一椀煮至乾, 入石臼內擣爛, 捏作餠子, 於新瓦上焙乾. 入白茯苓ㆍ當歸ㆍ人參ㆍ川芎ㆍ熟地黃ㆍ京墨(火煆紅醋淬) 各一兩, 木香 五錢. 右爲末, 醋糊和丸梧子大, 溫酒呑下七八十丸. 《入門》
DP	四製香附丸
SS	治月候不調, 能調和經脈. 香附米 一斤, 分作四製.
SS	一用鹽水加薑汁浸煮略炒, 主降痰.
SS	一用米醋浸煮略炒, 主補血.
SS	一用山梔仁四兩同炒去梔, 主散鬱.
SS	一用童便洗過不炒, 主降火.
SS	右爲末, 入川芎ㆍ當歸 各二兩, 同爲末, 酒麪糊和丸梧子大, 每五七十丸. 隨證作湯使呑下. 《種杏》
SS	入門, 香附米 一斤, 分四包, 用酒ㆍ醋ㆍ童便ㆍ鹽水, 各浸七日, 焙乾擣末, 醋糊和丸, 鹽酒呑下.
DP	七製香附丸
SS	治月候不調, 結成癥瘕, 或骨蒸發熱. 香附米 十四兩, 分七包.
SS	一包, 同當歸二兩, 酒浸.
SS	二包, 同蓬朮二兩, 童便浸.
SS	三包, 同牧丹皮ㆍ艾葉 各一兩, 米泔浸.
SS	四包, 同烏藥二兩, 米泔浸.
SS	五包, 同川芎ㆍ玄胡索 各一兩, 水浸.
SS	六包, 同三稜ㆍ柴胡 各一兩, 醋浸.
SS	七包, 同紅花ㆍ烏梅 各一兩, 鹽水浸.
SS	右各浸, 春五, 夏三, 秋七, 冬十日, 曬乾只取香附爲末. 以浸藥水打糊和丸梧子大, 臨臥, 酒下八十丸. 《入門》


CC	血閉
ZZ	月事不來者, 胞脈閉也. 胞脈者, 屬心而絡於胞中, 今氣上迫肺, 心氣不得下通, 故月事不來也. 《內經》
ZZ	小腸移熱於大腸, 爲伏瘕, 爲沈. 註曰, 血澁不利, 則月事沈滯而不行. 《內經》
ZZ	內經曰, 二陽之病, 發心脾, 有不得隱曲, 女子不月. 盖衝任爲經絡之海, 與手太陽小腸ㆍ手少陰心爲表裏, 衝任氣盛, 則血依時下, 若憂思傷心, 則不能生血. 脾者, 心之子, 脾失所養, 則食少, 絶生化之源, 經閉不調矣. 須知心爲氣血之主, 脾胃爲氣血之本也. 《入門》
ZZ	經閉不行有三. 一者, 胃弱形瘦, 氣血衰, 津液不生, 而致經水斷絶, 名曰血枯經絶, 此中焦胃熱結也.
ZZ	二者, 心包脈洪數, 時見躁作, 大小便不利, 而經水閉絶, 乃血海乾枯, 此下焦胞脈熱結也.
ZZ	三者, 或因勞心, 心火上行, 月事不來者, 胞脈閉也. 此上焦心肝肺熱結也. 《東垣》
ZZ	世有室女童男, 積想在心, 思慮過度, 多致勞損, 男子則神色先散, 女子則月水先閉. 盖憂愁思慮則傷心, 而血逆竭. 故神色先散, 月水先閉. 且心病不能養脾, 故不嗜食, 脾虛則金虧, 故發嗽矣. 《良方》


CC	通血治法
ZZ	胞脈閉, 月事不來, 先服降心火之劑. 宜三和湯ㆍ玉燭散, 次服五補元方見虛勞, 後以衛生湯, 補脾養血.
ZZ	二陽之病, 月事不來, 先瀉心火, 血自下, 亦用上藥. 《潔古》
ZZ	氣上迫肺, 月事不來, 宜導痰降火, 則心氣下通, 而月事來, 宜通經湯. 《丹心》
ZZ	先賢治血閉之法, 皆主於補血瀉火. 補血者, 四物湯, 瀉火者, 調胃承氣湯, 卽玉燭散也. 《綱目》
ZZ	胃弱, 血枯經斷, 宜補中益氣湯方見內傷, 加川芎ㆍ生地黃ㆍ天花粉.
ZZ	正半産後, 失血多, 經閉, 宜十全大補湯方見虛勞. 《入門》
ZZ	濕痰粘住, 經閉者, 導痰湯方見痰飮, 加川芎ㆍ當歸ㆍ黃連, 不可服地黃. 《入門》
ZZ	室女勞心, 血閉, 宜柏子仁丸ㆍ澤蘭湯. 《良方》
ZZ	氣血盛實, 經血遏閉者, 宜萬痛丸ㆍ血極膏. 《入門》
ZZ	血海疼痛, 宜烏藥湯. 《東垣》
ZZ	血閉, 通用增味四物湯ㆍ導經丸ㆍ瑞金散ㆍ六合湯.
ZZ	脾胃鬱火, 耗血不通, 宜歸脾湯方見神方, 肝脾鬱怒, 血傷不通, 宜加味歸脾湯. 《良方》
DP	三和湯
SS	治熱結血閉. 生乾地黃ㆍ白芍藥ㆍ川芎ㆍ當歸ㆍ連翹ㆍ大黃ㆍ朴硝ㆍ薄荷ㆍ黃芩ㆍ梔子ㆍ甘草 各七分. 右剉, 作一貼, 水煎服. 《丹心》
SS	此方, 乃集四物湯ㆍ調胃承氣湯ㆍ凉膈散三方也.
DP	玉燭散
SS	治月候凝滯不通, 漸成癥瘕. 當歸ㆍ白芍藥ㆍ川芎ㆍ熟地黃ㆍ大黃ㆍ芒硝ㆍ甘草 各一錢. 右剉, 作一貼, 水煎服. 大便泄者不可用. 《丹心》
DP	衛生湯
SS	補脾養血. 黃芪 二錢, 當歸ㆍ白芍藥ㆍ甘草 各一錢. 右剉, 作一貼, 水煎服. 《元素》
DP	通經湯
SS	治月閉. 當歸ㆍ川芎ㆍ白芍藥ㆍ生乾地黃ㆍ大黃ㆍ官桂ㆍ厚朴ㆍ枳殼ㆍ枳實ㆍ黃芩ㆍ蘇木ㆍ紅花 各七分. 右剉, 作一貼. 入烏梅一箇, 薑 三片, 棗 二枚, 水煎服. 《醫鑑》
SS	心氣不得下通, 故月事不來. 宜用黃連, 厚朴之類, 導痰降火, 則月事來矣. 此藥是也. 宜加黃連七分.
DP	柏子仁丸
SS	治勞心月閉. 澤蘭 二兩, 柏子仁(炒另硏)ㆍ牛膝(酒焙)ㆍ卷柏 各一兩. 右爲末, 蜜丸梧子大, 空心, 米飮下五七十丸. 《良方》
DP	澤蘭湯
SS	治同上. 澤蘭葉 二錢, 當歸ㆍ白芍藥(炒)ㆍ甘草 各一錢. 右剉, 作一貼, 水煎服. 《良方》
DP	萬痛丸
SS	治月經瘀閉, 臍腹疼痛. 乾漆(碎炒令烟盡)ㆍ牛膝(酒浸一宿焙乾) 各一兩. 右爲末, 入生地黃汁一升, 盛銀器內慢火熬成膏, 丸如梧子大, 每服二三十丸, 空心, 米飮下. 《拔粹》
SS	一名萬病丸.
DP	血極膏
SS	治月閉不通. 大黃爲末, 醋熬成膏, 丸如雞頭大一云雞子黃大, 每一丸, 熱酒和開, 臨臥溫服. 大便利一二行後, 紅脈自下, 是婦人之仙藥也. 加當歸頭, 一名單大黃膏. 《謙甫》 .
SS	一方, 治月閉不通, 服補藥無效危篤者. 大黃(酒蒸九次曬) 四兩, 血竭ㆍ沒藥 各五錢. 右末, 水丸, 以四物湯煎水, 下七八十丸. 《醫鑑》
DP	烏藥湯
SS	治婦人血海疼痛. 香附子 二錢, 烏藥 一錢半, 當歸 一錢, 木香ㆍ甘草 各五分. 右剉, 水煎服. 《東垣》
DP	導經丸
SS	治經閉不通, 腰腹疼痛. 大黃 二兩, 當歸ㆍ川芎ㆍ白芍藥ㆍ官桂ㆍ桃仁ㆍ甘草 各一兩, 血竭 二錢半, 紅花 一錢, 斑猫(糯米同炒) 二十箇. 右末, 蜜丸梧子大, 酒下三十丸. 《丹心》
DP	瑞金散
SS	治月經不行, 血氣撮痛. 薑黃 一錢半, 牧丹皮ㆍ蓬朮ㆍ紅花ㆍ當歸ㆍ赤芍藥ㆍ川芎ㆍ玄胡索ㆍ官桂 各七分. 右剉, 作一貼, 水一盞, 酒半盞煎服. 《丹心》
DP	六合湯
SS	治月經不行, 結塊疼痛. 四物湯, 加蓬朮ㆍ官桂 各等分, 剉煎服. 《丹心》
DP	加味歸脾湯
SS	治肝脾怒鬱, 月經不通. 卽歸脾湯加柴胡ㆍ山梔仁 各一錢. 右剉, 水煎服之. 《良方》


CC	室女月經不行
ZZ	女子十四歲, 衝任脈盛, 而血自下, 若過期不通, 則宜紅花當歸散ㆍ血極膏方見上ㆍ三神丸ㆍ牧丹皮湯ㆍ通經丸, 或四物湯方見血門, 加蓬朮ㆍ桃仁ㆍ牧丹皮ㆍ玄胡索ㆍ紅花(酒焙).
DP	紅花當歸散
SS	治室女月經不通, 或積瘀血, 腰腹疼痛. 赤芍藥 二兩, 劉寄奴 一兩二錢半, 紫葳ㆍ當歸尾ㆍ牛膝ㆍ蘇木ㆍ甘草 各五錢, 白芷ㆍ桂心ㆍ紅花 各三錢半. 右爲末, 酒調二錢服. 紅花酒下尤佳. 《雲岐》
DP	三神丸
SS	治室女經候不調腹痛. 橘紅 二兩, 玄胡索(醋製)ㆍ當歸(酒炒) 各一兩. 右爲末, 酒糊和丸梧子大, 艾醋湯下百丸. 《丹心》
DP	牧丹皮湯
SS	治室女經閉, 咳嗽發熱. 當歸ㆍ牧丹皮 各一錢半, 白芍藥ㆍ生乾地黃ㆍ陳皮ㆍ白朮ㆍ香附子 各一錢, 川芎ㆍ柴胡ㆍ黃芩 各七分, 甘草 四分. 右剉, 作一貼, 水煎服之. 《回春》
DP	通經丸
SS	治室女月候不通, 或成血瘕. 桂心ㆍ靑皮ㆍ大黃ㆍ乾薑ㆍ川椒ㆍ蓬朮ㆍ乾漆(炒)ㆍ當歸ㆍ桃仁ㆍ紅花 各五錢. 右爲細末, 先取二兩和醋熬膏. 乃入餘末, 和勻作丸梧子大, 醋湯下五七十丸. 《入門》


CC	血結成瘕
ZZ	衝脈任脈, 皆起於胞中, 爲血之海, 血澁不行, 則成瘕作痛.
ZZ	任脈爲病, 男子爲七疝, 女子爲瘕聚. 《難經》
ZZ	月事不行, 血結成瘕, 宜歸朮破癥湯ㆍ增味四物湯ㆍ四物調經湯ㆍ立效散ㆍ地黃通經元ㆍ無極丸ㆍ桃仁煎.
DP	歸朮破癥湯
SS	治月經不通, 腹中有積塊疼痛. 香附子(醋炒) 一錢半, 三稜ㆍ蓬朮(幷醋煮)ㆍ赤芍藥ㆍ白芍藥ㆍ當歸尾ㆍ靑皮 各一錢, 烏藥 七分, 紅花ㆍ蘇木ㆍ官桂 各五分. 右剉, 作一貼, 入酒少許, 水煎服. 《集略》
DP	增味四物湯
SS	治血瘕疼痛. 四物湯料, 入三稜ㆍ蓬朮(幷醋炒)ㆍ乾漆(炒)ㆍ官桂 各一錢. 右剉, 煎服. 《東垣》
DP	四物調經湯
SS	治經閉有積塊動痛. 香附(醋炒) 一錢, 當歸ㆍ川芎ㆍ白芍藥(酒炒)ㆍ柴胡ㆍ黃芩ㆍ枳殼 各七分, 熟地黃ㆍ陳皮ㆍ白朮ㆍ三稜ㆍ蓬朮(幷醋炒)ㆍ白芷ㆍ茴香(鹽水炒)ㆍ玄胡索 各五分, 靑皮ㆍ縮砂ㆍ紅花ㆍ甘草 各三分. 右剉, 作一貼, 入生薑 三片, 葱白 三莖, 水煎服. 《回春》
DP	立效散
SS	治經年積血, 腹中常痛. 靑皮ㆍ陳皮ㆍ烏藥ㆍ乾薑ㆍ香附子ㆍ蓬朮ㆍ三稜 各等分. 右剉, 醋煮, 焙乾爲末. 空心, 陳皮煎湯調下二錢. 《濟陰》
DP	地黃通經丸
SS	治血瘕如盃, 在臍下作痛. 熟地黃 二兩, 蝱蟲(炒)ㆍ水蛭(糯米同炒去米)ㆍ桃仁 各五十箇. 右爲末, 蜜丸梧子大, 空心, 溫酒下七八十丸. 《正傳》
DP	無極丸
SS	治經閉, 有血塊, 苦痛. 錦紋大黃 四兩. 一兩酒煮, 一兩醋煮, 一兩童便煮, 一兩鹽水煮, 各七次. 右合一處. 又七蒸, 七曬, 爲末. 用當歸, 熟地黃各一兩半, 濃煎汁煮糊和丸梧子大, 紅花湯下三十丸. 《醫鑑》
DP	千金桃仁煎
SS	治血瘕, 血積, 經候不通. 桃仁ㆍ大黃ㆍ朴硝 各二兩, 蝱蟲 五錢. 右爲末, 好醋二升半, 銀石器中, 慢火煎取一升半. 下桃仁ㆍ大黃ㆍ蝱蟲攪千下, 次下朴硝, 更熟攪, 良久出之, 丸如梧子大. 前一日不吃晩飯, 五更初, 溫酒呑下五丸, 取下惡物. 未下再服, 見鮮血卽止藥. 《良方》


CC	血枯
ZZ	黃帝曰, 有病胸脇支滿者, 妨於食, 病至則先聞腥臊臭, 出淸液, 先唾血, 四肢淸, 目眩, 時時前後血, 病名爲何, 何以得之. 岐伯曰, 病名血枯. 此得之年少時, 有所大脫血, 若醉入房, 中氣竭, 肝傷, 故月事衰少不來也. 治之, 以烏賊丸. 《內經》
ZZ	治血枯, 宜烏賊骨丸ㆍ八物湯方見虛勞. 《良方》
DP	烏賊骨丸
SS	烏賊魚骨, 䕡茹各等分. 右爲末, 雀卵不拘數, 和丸小豆大, 每十丸, 煎鮑魚湯呑下, 日三服, 壓以善饍. 《良方》
SS	血枯經閉. 四物湯方見血門, 加桃仁, 紅花. 《丹心》


CC	血崩血漏
ZZ	內經曰, 陰虛陽搏, 謂之崩. 註曰, 陰脈不足, 陽脈盛搏, 則內崩而血流下也.
ZZ	悲哀太甚, 則胞絡絶, 胞絡絶則陽氣內動, 發則心下崩, 數溲血也. 《丹心》
ZZ	盖悲哀則心系急, 肺布葉擧而上焦不通, 榮衛不散, 熱氣在中. 故胞絡絶而陽氣內鼓動, 發則心下崩, 數溲血也. 心下崩, 謂心包內崩而下血也. 《入門》
ZZ	非時血下, 淋瀝不止, 謂之漏下, 忽然暴下, 若山崩然, 謂之崩中. 《入門》
ZZ	崩漏不止有三. 一者, 脾胃虛損, 下陷於腎, 與相火相合, 濕熱下迫, 經漏不止. 其色紫黑, 如夏月腐肉之臭, 中有白帶, 脈沈細疾數, 或沈弦洪大, 其熱明矣. 或腰痛, 或臍下痛. 宜大補脾胃而升擧血氣.
ZZ	二者, 或故貴奪勢, 或先富後貧, 心氣不足, 其火大熾旺於血脈之中, 又飮食失節, 其容顔似不病者. 此心病者, 不行於診, 其經水不時而下, 或適來適斷, 或暴下不止. 當先說惡死之言, 令心不動, 以大補氣血之藥, 擧養脾胃, 微加鎭墜心火之藥, 補陰瀉陽, 經自止矣.
ZZ	三者, 悲哀太甚則胞絡絶, 云云見上. 《東垣》


CC	崩漏治法
ZZ	血崩, 乃經血錯亂, 淖溢妄行, 遽止則便有積瘀, 凝成窠臼, 不止則又恐昏暈. 必先服五靈脂末名獨行散一錢, 溫酒調下, 其性能行血止血. 然後用五積散方見寒門, 加防風ㆍ荊芥, 入醋煎服, 一二貼後, 再服五靈脂散, 去故生新. 如更不止, 乃用五灰ㆍ十灰丸散方見血門.
ZZ	悲哀太甚而崩漏, 宜備金散ㆍ四製香附丸方見上.
ZZ	經行犯房, 損傷衝任, 經血暴下, 宜溫經湯方見上.
ZZ	濕熱下迫而爲崩漏, 其色紫黑, 腐臭, 宜解毒四物湯ㆍ凉血地黃湯ㆍ固經丸.
ZZ	憂鬱, 及先富後貧, 而爲崩漏, 宜開鬱四物湯.
ZZ	胃氣下陷, 經水暴下, 宜升陽調經湯ㆍ益胃升陽湯方見內傷ㆍ升陽除濕湯ㆍ柴胡調經湯已上《入門》 
ZZ	血崩, 急則治其標, 白芷湯, 調百草霜末服. 甚者棕櫚灰, 或狗頭骨灰, 或五靈脂半生半炒末, 俱以酒調服, 後用四物湯, 加芩ㆍ連ㆍ參ㆍ芪ㆍ香附ㆍ乾薑, 調理. 《丹心》
ZZ	婦人四十以上, 悲哀太甚, 血走而崩, 愼不可燥熱之藥, 先用黃連解毒湯方見寒門, 後以三和湯方見上 調治. 《醫鑑》
ZZ	室女思男, 以致血崩成勞, 十分難治. 宜四物湯, 加柴胡ㆍ黃芩, 或加味逍遙散方見婦人《入門》
ZZ	凡崩漏有寒, 伏龍肝散ㆍ丁香膠艾湯. 有熱, 涼血地黃湯ㆍ解毒四物湯. 通用當歸芍藥湯ㆍ奇效四物湯ㆍ煮附丸方見上.
ZZ	四物湯, 加荊芥ㆍ條芩, 止血神效. 《正傳》
ZZ	黑藥能止血, 宜五灰散ㆍ十灰丸幷見血門ㆍ如聖散ㆍ立效散.
ZZ	崩漏過多昏暈, 宜生地芩連湯方見血門ㆍ全生活血湯.
DP	備金散
SS	治血崩不止. 香附子(炒黑) 四兩, 當歸尾 一兩二錢, 五靈脂(炒) 一兩. 右爲末, 每二錢, 醋湯調, 空心服.
SS	一名偁金散. 《綱目》《入門》
DP	解毒四物湯
SS	治崩漏, 面黃腹痛. 黃芩ㆍ黃連ㆍ黃柏ㆍ梔子ㆍ生乾地黃ㆍ當歸ㆍ白芍藥ㆍ川芎 各一錢. 右剉, 作一貼, 水煎服. 《入門》
SS	此方, 乃黃連解毒湯, 與四物湯合劑也.
DP	凉血地黃湯
SS	治血崩. 是腎水陰虛, 不能鎭守包絡相火, 故血走而崩. 羌活ㆍ防風ㆍ柴胡 各一錢, 生地黃ㆍ當歸 各五分, 知母ㆍ黃柏ㆍ荊芥ㆍ細辛ㆍ蔓荊子ㆍ黃芩ㆍ川芎ㆍ藁本ㆍ黃連ㆍ升麻ㆍ甘草 各三分, 紅花一分. 右剉, 作一貼, 水煎服之. 《入門》
DP	固經丸
SS	治經水過多. 黃芩ㆍ白朮ㆍ龜板 各一兩, 椿根白皮 七錢, 黃柏(炒) 三錢, 香附子(童便浸焙) 二錢半. 右爲末, 酒糊和丸梧子大, 白湯下五七十丸. 《入門》
DP	開鬱四物湯
SS	治崩漏, 多因心氣所使而下, 故貴奪勢, 先富後貧, 皆是也. 香附米(炒)ㆍ當歸身ㆍ白芍藥(酒炒)ㆍ熟地黃ㆍ白朮 各一錢, 川芎ㆍ黃芪ㆍ蒲黃(炒)ㆍ地楡ㆍ人參 各五分, 升麻 三分. 右剉, 作一貼, 煎服. 《正傳》
DP	升陽調經湯
SS	治內傷, 中氣下陷, 暴崩不止. 柴胡ㆍ羌活ㆍ蒼朮ㆍ黃芪 各一錢, 當歸ㆍ防風ㆍ升麻ㆍ藁本ㆍ甘草 各七分, 蔓荊子 五分, 獨活 三分. 右剉, 作一貼, 水煎服, 以飯壓之. 《入門》
DP	益胃升陽湯
SS	治血塊暴下, 幷水泄俱作, 是前後二陰有形血脫竭於下也. 血脫益氣, 古聖人之法, 此陽生陰長之義也. 方見內傷
DP	升陽除濕湯
SS	治崩漏不止, 因脾胃虛而心包乘之, 故血漏而下. 黃芪ㆍ蒼朮ㆍ羌活 各一錢, 柴胡ㆍ升麻ㆍ防風ㆍ藁本ㆍ甘草(灸) 各七分, 蔓荊子 五分, 獨活ㆍ當歸 各三分. 右剉, 作一貼, 水煎服. 《東垣》
DP	柴胡調經湯
SS	治同上. 蒼朮一錢半, 柴胡 一錢, 羌活ㆍ獨活ㆍ藁本ㆍ升麻 各七分, 葛根ㆍ當歸ㆍ甘草 各五分, 紅花 二分. 右剉, 作一貼, 水煎服. 《東垣》
SS	已上四方, 皆升擧之劑, 先服益胃升陽湯, 不止, 却服後二方. 乃大擧, 大升, 助春夏二濕之久陷下之至治也. 《綱目》
DP	伏龍肝散
SS	治衝任經虛, 崩漏不止, 臍腹冷痛. 川芎ㆍ艾葉 各一錢半, 伏龍肝 一錢, 赤石脂ㆍ麥門冬 各七分, 當歸ㆍ乾薑ㆍ熟地黃ㆍ肉桂ㆍ甘草 各五分. 右剉, 作一貼, 入棗二枚煎服. 或爲末, 米飮調二錢服. 《入門》
DP	丁香膠艾湯
SS	治崩漏不止, 間有如茅屋漏水, 或下白帶, 臍下如氷. 當歸 一錢半, 生艾葉 一錢二分, 阿膠珠 七分, 川芎ㆍ丁香 各五分, 熟地黃ㆍ白芍藥 各四分. 右剉, 作一貼, 水煎服. 《東垣》
DP	當歸芍藥湯
SS	治經漏不止, 氣弱困倦. 此中氣虛弱, 下陷之甚. 蒼朮ㆍ白朮ㆍ當歸ㆍ白芍藥 各一錢半, 黃芪 一錢, 陳皮ㆍ熟地黃 各五分, (灸)甘草ㆍ生地黃 各三分, 柴胡 二分. 右剉, 作一貼, 水煎服. 《東垣》
DP	奇效四物湯
SS	治血崩神效. 四物湯, 加阿膠珠ㆍ艾葉ㆍ黃芩, 共七錢. 右剉, 作一貼, 薑 五片, 煎服. 《得效》
DP	如聖散
SS	止血崩. 棕櫚ㆍ烏梅 各一兩, 乾薑 一兩半. 右幷燒存性, 爲末, 每二錢, 烏梅湯酒調下, 空心. 《丹心》
DP	立效散
SS	治血崩. 當歸ㆍ蓮花蘂ㆍ白綿子ㆍ紅花ㆍ茅花 各一兩. 右剉, 紙包, 鹽泥固濟, 火煆存性, 爲末. 入麝香少許, 每二錢, 溫酒調下, 空心. 《東垣》
DP	全生活血湯
SS	治崩漏太多, 昏冒不省, 瞑目無所知覺, 盖因血暴亡也. 血去則心神無所養, 暴損氣血, 豈能久活. 今當補而升擧之, 以助其陽, 則目張, 神不昏迷矣. 今立一方, 補血, 養血, 生血, 益陽, 以補手足厥陰之不足. 白芍藥ㆍ升麻 各一錢, 防風ㆍ羌活ㆍ獨活ㆍ柴胡ㆍ當歸身ㆍ葛根ㆍ甘草 各七分, 藁本ㆍ川芎 各五分, 生地黃ㆍ熟地黃 各四分, 蔓荊子ㆍ細辛 各三分, 紅花 一分. 右剉, 作一貼, 水煎服. 《東垣》


CC	赤白帶下
ZZ	脾傳之腎, 病名曰疝瘕, 小腹寃熱而痛, 出白, 一名曰蠱. 註曰, 出白者, 溲出白液也. 盖白帶, 白濁之類也. 《內經》
ZZ	任脈爲病, 女子帶下瘕聚. 註曰, 任脈自胞, 上過帶脈, 貫於臍上, 故爲帶下. 帶脈起于季肋章門穴名, 似束帶狀. 今濕熱寃結不散, 故爲病也. 寃者, 結也. 屈也. 屈滯而病熱不散也.
ZZ	赤者, 熱入小腸, 白者, 熱入大腸. 原其本, 皆濕熱結于脈, 故津液涌溢, 是爲赤白帶下, 臍下痛, 陰中綿綿而下也. 《保命》
ZZ	小腹寃熱, 結於任脈, 自胞上而過帶脈, 出於大小腸之分, 溲出白液, 淋瀝以下, 故曰帶下, 與赤白濁一般, 但不痛耳. 《入門》
ZZ	婦人帶下, 是第一等病, 令人不産育, 宜急治之. 扁鵲過邯鄲, 聞貴婦人, 所以專爲帶下醫也. 《綱目》
ZZ	婦人帶下, 脈浮, 惡寒, 漏下者, 不治. 《脈經》


CC	帶下治法
ZZ	帶與漏, 俱是胃中痰積, 流下滲入膀胱, 出於大小腸, 宜升提之. 甚者上必用吐, 下用二陳湯方見痰飮, 加蒼白朮ㆍ升麻ㆍ柴胡, 或蒼柏樗皮丸. 《丹心》
ZZ	婦人月事不調, 暮則發熱, 小腹裏急, 手掌煩熱, 脣口乾燥, 何也. 師曰, 此病屬帶下, 何以故, 曾經半産, 瘀血在小腹不去, 何以知之. 其證脣乾燥, 故知之. 溫經湯方見上主之. 《仲景》
ZZ	帶下是濕熱爲病 赤屬血, 白屬氣, 主治燥濕爲先. 《丹心》
ZZ	赤白帶, 宜伏龍肝散方見上ㆍ苦練丸ㆍ白芍藥散.
ZZ	肥人白帶, 是濕痰, 宜蒼柏樗皮丸, 瘦人是熱, 宜芩柏樗皮丸, 通用補經固眞湯ㆍ白斂元ㆍ補宮丸ㆍ四神丸ㆍ淸白散.
ZZ	久帶下, 陽氣虛極, 下流白滑如涕, 腥臭, 多悲不樂, 宜酒煮當歸丸ㆍ固眞丸ㆍ桂附湯. 《入門》
ZZ	孕婦白帶, 宜芩朮樗皮丸.
ZZ	室女帶下, 宜琥珀朱砂丸.
ZZ	帶下, 必須斷厚味. 《入門》
DP	蒼柏樗皮丸
SS	治肥人白帶, 是濕痰. 蒼朮ㆍ黃柏ㆍ樗根白皮ㆍ海石ㆍ半夏(製)ㆍ南星(炮)ㆍ川芎ㆍ香附子ㆍ乾薑 各等分. 右爲末, 醋糊和丸梧子大, 白湯下五七十丸. 夏月, 去乾薑, 代滑石. 《入門》
DP	苦練丸
SS	治熱入大小腸, 爲赤白帶下, 最妙. 苦練子(碎酒浸)ㆍ茴香(炒)ㆍ當歸 各等分. 右爲末, 酒糊和丸梧子大, 每取三五十丸, 空心, 溫酒下. 《保命》
DP	白芍藥散
SS	治赤白帶久不止. 白芍藥 二兩, 乾薑 五錢. 右各炒黃色爲末, 米飮調下二錢, 日二. 《綱目》
DP	芩柏樗皮丸
SS	治瘦人帶下, 是熱. 黃芩ㆍ黃柏ㆍ樗根白皮ㆍ滑石ㆍ川芎ㆍ海石ㆍ靑黛ㆍ當歸ㆍ白芍藥 各等分. 右爲末, 醋糊和丸梧子大, 白湯下五七十丸. 《入門》
DP	補經固眞湯
SS	治白帶. 脈訣曰, 崩中日久爲白帶, 漏下多時骨木枯. 言始病血崩, 久則血少, 復亡其陽. 故白滑之物下流不止, 血海將枯也. 乾薑(細末)ㆍ人參 各二錢, 郁李仁(泥)ㆍ柴胡ㆍ甘草(灸)ㆍ陳皮(不去白)ㆍ黃芩(生) 各一錢, 白葵花 七朶. 右剉, 除黃芩, 以水二盞, 先煎藥至一盞七分, 再入黃芩煎至一盞, 空心熱服, 以美饍壓之. 《東垣》
DP	白斂元
SS	治衝任虛寒, 帶下純白. 鹿茸(爎去毛醋蒸焙) 二兩, 白斂ㆍ金毛狗脊 各一兩. 右爲末, 艾煎醋湯打糯米糊, 和丸梧子大, 空心, 溫酒下五七十丸. 《得效》
DP	補宮丸
SS	治白帶及白淫. 鹿角霜ㆍ白茯苓ㆍ白芷ㆍ白朮ㆍ烏賊魚骨ㆍ白薇ㆍ白芍藥ㆍ牡蠣粉ㆍ山藥 各等分. 右爲末, 糊丸梧子大, 米飮下五十丸. 《丹心》
DP	四神丸
SS	治白帶. 香附米 八兩(以酒ㆍ醋ㆍ鹽水ㆍ童便, 各浸二兩, 過三日乃出, 炒), 蒼朮 四兩(米泔浸), 牡蠣粉(炒)ㆍ縮砂(炒)ㆍ樗根白皮(蜜水炒) 各二兩. 右爲末, 以黃米煮飯和丸梧子大, 空心, 酒下五七十丸. 《醫鑑》
DP	淸白散
SS	治白帶. 當歸ㆍ川芎ㆍ白芍藥ㆍ生地黃(酒洗)ㆍ黃柏(鹽水炒)ㆍ貝母ㆍ樗根白皮(酒炒) 各一錢, 乾薑(炒黑)ㆍ甘草 各五分. 右剉, 作一貼, 薑 三片, 水煎服. 《醫鑑》
DP	酒煮當歸丸
SS	治白帶, 長流不止, 腰以下如在氷雪中, 面白目靑, 肌肉消瘦, 此上中下三陽眞氣俱虛也. 當歸 一兩, 良薑ㆍ附子(炮) 各七錢, 茴香 五錢. 右剉, 以好酒一盞半同煮, 至酒盡焙乾. 乃入炒黃鹽ㆍ全蝎 各三錢, 柴胡 二錢, (灸)甘草ㆍ川練子ㆍ丁香ㆍ木香ㆍ升麻 各一錢, 玄胡索 四錢. 右同爲細末, 酒麪糊和丸梧子大, 空心, 淡醋湯下五七十丸. 《東垣》
DP	固眞丸
SS	治白帶久不止, 臍腹冷痛. 乾薑 四兩, 龍骨ㆍ當歸 各二兩, 柴胡ㆍ白石脂 各一兩, 黃柏ㆍ白芍藥 各五錢. 右爲末, 麪糊和丸梧子大, 白湯下二三十丸, 以飯壓下. 《入門》
DP	桂附湯
SS	治白帶腥臭, 多悲不樂, 大寒之證. 附子(炮) 三錢, 肉桂 一錢, 黃柏ㆍ知母 各五分. 右剉, 作一貼, 水煎服. 《東垣》
DP	芩朮樗皮丸
SS	治孕婦白帶. 黃芩ㆍ白朮 各三錢, 樗根白皮ㆍ白芍藥ㆍ山茱萸 各二錢半, 白芷ㆍ黃連 各二錢, 黃柏 一錢. 右爲末, 酒糊和丸梧子大, 白湯下五十丸. 孕婦帶下, 專是濕熱也. 《入門》
DP	琥珀朱砂丸
SS	治室女經水初下, 一時驚悸, 或感風冷, 以致經水止, 而卽患帶下. 琥珀ㆍ木香ㆍ當歸ㆍ沒藥 各四錢, 乳香 一錢, 麝香ㆍ朱砂 各二分半. 右爲末, 水丸芡實大, 每一丸, 溫酒磨服. 《入門》
DP	吐下療白帶
SS	一婦人病白帶, 如水漏下, 臭穢不可近. 戴人曰, 此帶濁水, 本熱乘太陽經, 其寒水不禁固, 故如此也. 夫水自高趍下, 宜先絶其上源. 乃以瓜蔕散涌痰二三升. 次日服導水丸下汚水十餘行, 三遍, 汗出周身. 至明朝, 病人云, 汚已大下矣. 次用寒涼之藥, 服及半載, 生一男. 《子和》
DP	一方
SS	名曰白芷丸. 治帶下, 腸有敗膿, 淋露不已, 腥穢殊甚, 遂至臍腹更增冷痛. 此爲敗膿血所致, 須以此排膿. 單葉紅蜀葵根 二兩, 白芷 一兩, 白芍藥ㆍ白礬(枯) 各五錢. 右爲末, 蠟丸梧子大, 空心, 米飮下十五丸. 竢膿盡, 別以他藥補之. 如無葵根, 以蘇木節代之. 《入門》《本草》


CC	五色帶下
ZZ	五崩何等類. 師曰, 白崩者, 形如涕, 赤崩者, 形如絳, 黃崩者, 形如爛瓜, 靑崩者, 形如藍色, 黑崩者, 形如衃血也. 《脈經》
ZZ	五色帶下, 由傷肝則靑如泥色, 傷心則赤如紅津, 傷肺則白如鼻涕, 傷脾則黃如爛瓜, 傷腎則黑如衃血. 《入門》
ZZ	所下五色, 各應五藏, 五藏俱虛, 五色倂下, 是皆血之爲病也. 《得效》
ZZ	五色帶下, 宜胃風湯方見大便ㆍ五積散方見寒門, 去麻黃, 加荊芥穗, 伏龍肝散方見上ㆍ溫淸飮ㆍ地楡散ㆍ香附散.
DP	溫淸飮
SS	治崩漏不止, 五色相雜, 面黃腹痛, 寒熱往來. 一名解毒四物湯. 方見上
DP	地楡散
SS	治漏下五色, 黃瘦虛竭. 地楡三兩, 剉, 醋一升煮十餘沸, 空心, 熱服一合. 《入門》
DP	香附散
SS	治五色崩漏. 香附子(去毛擣碎, 醋煮半日, 焙), 爲末, 每二錢, 米飮調下, 空心, 神效. 《本事》


CC	寒入血室
ZZ	月經不通, 遶臍寒疝痛, 其脈沈緊, 此由寒氣客於血室, 血凝不行, 所以作痛. 宜桂枝桃仁湯.
DP	桂枝桃仁湯
SS	桂枝ㆍ赤芍藥ㆍ生乾地黃(酒洗) 各二錢, 甘草(灸) 一錢, 桃仁 三十箇. 右剉, 作一貼, 入生薑 三片, 棗 二枚, 水煎溫服. 《丹心》
SS	瑞金散亦良. 方見上


CC	熱入血室
ZZ	婦人傷寒發熱, 經水適來適斷, 晝日明了, 夜則譫語, 如見鬼狀, 此爲熱入血室, 宜用柴胡破瘀湯, 或調經湯. 《仲景》
DP	柴胡破瘀湯
SS	治熱入血室, 及蓄血證. 柴胡 二錢, 黃芩ㆍ半夏ㆍ赤芍藥ㆍ當歸ㆍ生地黃 各一錢, 桃仁ㆍ五靈脂ㆍ甘草 各五分. 右剉, 作一貼, 水煎服. 《入門》
DP	調經湯
SS	治熱入血室. 柴胡ㆍ生地黃 各一錢半, 赤芍藥ㆍ當歸ㆍ黃芩 各一錢, 半夏ㆍ人參ㆍ川芎ㆍ甘草 各五分. 右剉, 作一貼, 入薑 三片, 棗 二枚, 水煎服. 《海藏》
SS	此方, 乃小柴胡湯, 與四物湯合劑也.


CC	經斷復行
ZZ	婦人四十九歲已後, 天癸當住, 每月却行, 或過多不止, 宜芩心丸ㆍ子芩丸ㆍ當歸散ㆍ加味四物湯. 《綱目》
DP	芩心丸
SS	治婦人, 天癸過後復行, 或漏下不止. 條黃芩 二兩(泔浸一作醋浸一日灸乾, 又浸又灸, 如此七次), 爲末, 醋糊和丸梧子大, 每七十丸, 空心, 溫酒送下, 日二服. 《瑞竹》
DP	子芩丸
SS	治同上. 條黃芩 四兩(剉, 醋浸透, 紙裹煨, 七次), 當歸(酒洗)ㆍ香附米(醋炒) 各二兩. 右爲末, 醋糊和丸梧子大, 空心, 酒下五七十丸. 《醫鑑》
DP	當歸散
SS	治婦人天癸已過期, 經脈不勻, 或三四月不行, 或一月再至, 腰腹疼痛. 內經云, 七損八益. 謂女子七數盡, 而經不依時者, 血有餘也. 不可止之. 但令得依時, 不腰痛爲善. 當歸ㆍ川芎ㆍ白芍藥(炒)ㆍ條黃芩(炒) 各一兩, 白朮 五錢. 右爲末, 每服二錢, 空心, 酒調下, 日二. 《本事》
SS	良方, 有山茱萸 一兩半.
DP	加味四物湯
SS	治經斷後多年, 忽然再行, 遂成崩漏, 腹痛寒熱. 四物湯四錢, 加人參ㆍ吳茱萸 各一錢. 右剉, 作一貼, 入薑 三片, 棗 二枚, 水煎服. 《得效》


CC	單方
XX	凡四十一種.
DP	伏龍肝
SS	卽竈心土也. 主婦人崩中帶下, 爲止血之聖藥. 盖燥可去濕也. 《湯液》
SS	治血露. 蠶沙ㆍ阿膠 各一兩, 伏龍肝 半兩, 同爲末, 溫酒調下二錢. 《本草》
DP	百草霜
SS	治血崩.
SS	百草霜末二錢, 狗膽汁拌勻, 分作兩服, 以當歸酒調下. 《本草》
DP	芒硝朴硝
SS	幷治月候不通血閉, 癥瘕. 取末一錢, 醋湯下, 空心. 《本草》
DP	乾地黃
SS	治胞漏下血. 或煎服, 或丸服幷佳. 《本草》
DP	益母草
SS	治赤白帶下. 花開時採擣爲末, 空心, 酒調二錢, 日三服. 《本草》
DP	蒲黃
SS	止崩漏, 及赤白帶下. 炒取二錢, 溫水調服, 或丸服. 《本草》
DP	當歸
SS	主崩漏, 及月水不利. 煎服, 末服幷佳. 《本草》
SS	血積, 當歸四錢, 乾漆三錢, 爲末, 蜜丸, 酒下十五丸. 《良方》
DP	黃芩
SS	下血閉, 治淋露下血. 《本草》
SS	血崩, 黃芩爲末二錢, 以燒稱錘淬酒調下, 空心. 《良方》
DP	芍藥
SS	治血閉不通. 煎服, 末服, 丸服幷佳. 《本草》
DP	白芷
SS	治崩漏, 及赤白帶下. 煎服, 末服皆佳. 《本草》
SS	赤白帶, 白芷一兩, 烏賊魚骨二箇, 燒胎髮一團煅, 右爲末, 空心, 酒下二錢. 《良方》
DP	酸漿草
SS	治赤白帶下. 陰乾爲末, 空心, 酒下二錢. 《本草》
DP	地楡
SS	主帶下十二病. 一曰多赤, 二曰多白, 三曰月水不通, 四曰陰蝕, 五曰子藏堅, 六曰子門僻, 七曰合陰陽患痛, 八曰小腹寒痛, 九曰子門閉, 十曰子宮冷, 十一曰夢與鬼交, 十二曰五藏不定. 又治崩漏不止. 煎服, 末服幷佳. 《本草》
SS	赤白帶, 骨立者, 地楡一斤, 剉, 水熬成膏, 空心服二合, 日二. 《良方》
DP	芎藭
SS	治崩漏. 煎服, 末服幷佳. 《本草》
SS	治血崩, 取一兩, 剉, 酒五盞煎至一盞, 去滓, 下生地黃汁一盞, 再煎二三沸, 分三服. 《良方》
DP	艾葉
SS	主崩漏, 及帶下. 煎服之.
SS	血崩, 熟艾雞子大, 阿膠珠五錢, 乾薑炮黑一錢, 同煎服. 《本草》
DP	大薊小薊
SS	幷主崩漏, 及赤白帶, 擣取汁服. 《本草》
SS	血崩, 取根五兩, 茅根三兩, 酒煮服. 《良方》
DP	牧丹皮
SS	主月經不通. 煎服, 末服幷佳. 《本草》
DP	三稜
SS	通月經, 破血瘕. 煎服, 末服, 丸服幷佳. 《本草》
DP	玄胡索
SS	主月經不調, 崩中, 淋露. 煎服, 末服, 丸服幷佳. 《本草》
DP	大黃
SS	主血閉脹, 及諸老血留結成瘕. 煎服, 丸服幷佳. 《本草》
DP	桑木耳
SS	主月水不調, 崩中帶下, 月閉血凝. 酒煎服, 或燒爲末, 酒服二錢.
SS	槐木耳亦同. 《本草》
DP	蕎麥麪
SS	治赤白帶下, 不拘多少, 以雞子淸和丸, 白湯, 空心下. 三五十丸卽愈. 《回春》
DP	樗根白皮
SS	治崩漏, 及赤白帶. 取白根切一大握, 水一升煮, 分二服. 或爲末, 蜜丸服亦佳. 《回春》
DP	橡實殼
SS	主崩中帶下. 燒灰和米飮服.
SS	取殼, 與蒼耳, 燒爲末, 以加白芷ㆍ乾薑(炮), 四物湯調下. 《正傳》
DP	棕櫚皮
SS	治崩漏帶下. 燒灰與白礬(枯)爲末, 酒服二錢. 又與絲瓜燒灰, 等分爲末, 鹽湯調下. 《本草》
DP	牡蠣
SS	治崩漏, 及赤白帶下. 取粉醋調作丸, 再煆硏細, 却用艾醋湯熬膏和丸, 艾醋湯下五十丸. 《綱目》
DP	鱉甲
SS	治漏下五色, 羸瘦. 灸黃爲末, 酒下一錢. 又取鱉肉作羹, 常食之佳. 《本草》
DP	蠶退紙
SS	主崩漏帶下. 燒爲末, 米飮調服. 《本草》
DP	烏賊魚骨
SS	治血枯. 又通月經, 療血崩血漏. 爲末, 丸服, 或末服皆佳. 《本草》
DP	鰻鱺魚
SS	療婦人帶下百病. 作羹食, 或燒食皆佳. 《本草》
DP	牡鼠屎
SS	治室女月水不通. 燒灰爲末, 酒下一錢, 神效. 勿令知. 《本草》
DP	蝱蟲
SS	主室女月水不通, 逐瘀血, 散積血, 破血閉. 去翅足, 炒爲末, 醋湯調下, 或丸服之. 《本草》
DP	水蛭
SS	治同上. 破血最良. 須切斷, 同石灰再三炒爲末. 或末服, 或丸服. 《本草》
DP	五靈脂
SS	行經血有功, 治血崩不止, 及赤白帶下. 半生半炒爲末, 酒下一錢, 或丸服之. 《丹心》
DP	荊芥穗
SS	治崩漏不止. 燒存性爲末, 每二錢, 童尿調下. 《良方》
DP	蜀葵花
SS	赤花治赤帶, 白花治白帶. 爲末, 溫酒下二錢.
SS	單葉紅蜀葵根, 治帶下, 排膿血, 極驗. 《本草》
DP	水芹
SS	療崩漏帶下. 作虀葅, 或煮, 或生食, 幷佳. 《本草》
DP	鹿角膠
SS	主崩漏, 赤白帶下. 炒爲末, 酒下二錢, 或丸服, 或煮服良. 《本草》
DP	鹿茸
SS	治崩漏, 赤白帶下. 灸爲末, 酒服一錢, 或丸服之. 《本草》
SS	鹿角, 燒灰服亦佳.
DP	雀肉
SS	治血崩帶下. 或燒食, 或作煎食之. 《本草》
DP	牛角䚡
SS	止血崩不止, 及赤白帶下. 燒灰, 酒下二錢, 或作丸服. 《本草》
DP	黃狗頭骨
SS	主崩漏, 及赤白帶下. 燒爲末, 酒下一錢, 或作丸服之.
SS	陰莖及陰卵, 主帶下十二疾. 燒作末, 酒服一錢, 或丸服之. 《本草》


CC	鍼灸法
ZZ	月經不調, 取陰獨ㆍ中極ㆍ三陰交ㆍ腎兪ㆍ氣海. 《綱目》
ZZ	月經斷絶, 取中極ㆍ三陰交ㆍ腎兪ㆍ合谷ㆍ四滿ㆍ三里. 《綱目》
ZZ	崩漏不止, 取血海ㆍ陰谷ㆍ三陰交ㆍ行間ㆍ太衝ㆍ中極. 《綱目》
ZZ	赤白帶, 取中極ㆍ腎兪ㆍ氣海ㆍ三陰交ㆍ章門, 行間.
ZZ	赤白帶, 帶脈穴灸之最奇. 一女患此, 灸此穴, 鬼附身云, 灸着我, 我卽去, 俄而卽差. 《資生》
ZZ	崔氏四花穴, 治帶下如神. 《綱目》
ZZ	赤帶, 取中極ㆍ氣海ㆍ委中.
ZZ	白帶, 取曲骨ㆍ承陰ㆍ中極. 《綱目》
ZZ	經斷久, 忽大崩下, 取豊隆ㆍ石門ㆍ天樞ㆍ中脘ㆍ氣海. 《綱目》


BB	蟲


CC	三尸蟲
ZZ	中黃經曰, 一者上蟲, 居腦中, 二者中蟲, 居明堂, 三者下蟲, 居腹胃, 名曰彭琚, 彭質, 彭矯也. 惡人進道, 喜人退志. 上田, 乃元神所居之宮, 惟人不能開此關, 被尸蟲居之, 故生死輪迴, 無有了期. 若能握元神, 棲于本宮, 則尸蟲自滅, 眞息自定. 所謂一竅開而萬竅齊開, 大關通而百骸盡通, 則天眞降靈, 不神之神, 所以神也. 《養性書》
DP	去三尸蟲元
SS	生地黃三斗, 東向竈, 葦火煎三沸, 納淸漆二升, 以荊匕攪之, 日移一尺. 納黃丹三兩, 復移一尺. 內瓜子汁三升, 復移一尺. 納大黃末三兩, 微火煎, 勿令焦. 丸如梧子大, 空心下一丸, 三日濁血下鼻中, 二十日諸蟲皆下, 五十日百病皆愈, 面有光澤. 《得效》
DP	又方
SS	生漆 二升, 蕪菁子 三升(爲末), 大黃 六兩(爲末), 酒 一升半. 右以微火合煎, 令可丸, 丸如梧子大, 空心下二丸. 十日濁血下鼻中, 三十日蟲皆爛下, 五十日身光澤, 一年行及奔馬. 《得效》


CC	九蟲
ZZ	諸蟲皆因飮食不節, 或過飧腥膾生冷, 以致積, 久成熱, 濕熱熏蒸, 痰瘀凝結, 隨五行之氣變化, 而爲諸般奇怪之形, 其名有九.
ZZ	一曰伏蟲, 長四寸許, 爲諸蟲之長卽長蟲也. 二曰蛔蟲, 長尺許, 貫心卽殺人卽食蟲也. 三曰白蟲, 長一寸, 母子相生, 其形轉大而長, 亦能殺人卽寸白蟲. 四曰肉蟲, 狀如爛杏, 令人心煩滿悶. 五曰肺蟲, 其狀如蠶, 令人咳嗽. 六曰胃蟲, 狀如蝦蟆, 令人嘔吐, 噦逆嘈雜, 愛喫泥炭生米茶鹽薑椒等物. 七曰弱蟲, 又名膈蟲, 狀如瓜瓣, 令人多唾. 八曰赤蟲, 狀如生肉, 令人腸鳴. 九曰蟯蟲, 狀如菜蟲, 形至細微, 居廣腸, 多則爲庤, 劇則爲癩癰疥癬, 宜貫衆丸. 《外臺》
DP	貫衆丸
SS	去三尸, 九蟲. 雷丸 一兩半(殺赤蟲), 貫衆 一兩二錢半(殺伏尸蟲), 狼牙(殺胃蟲)ㆍ白殭蠶(殺膈蟲) 各一兩, 白藿蘆(殺尸蟲)ㆍ乾漆(殺白蟲)ㆍ厚朴(殺肺蟲)ㆍ雄黃(殺尸蟲) 各七錢半. 右爲末, 蜜丸梧子大, 新汲水下五丸. 三服後漸加至十丸, 至二十日, 三尸, 九蟲盡滅而下. 《正傳》


CC	五藏蟲
ZZ	人勞則生熱, 熱則生蟲, 心蟲曰蛔, 脾蟲曰寸白, 腎蟲如方截絲縷, 肝蟲如爛杏, 肺蟲如蠶, 皆能殺人, 惟肺蟲爲急, 肺蟲居肺葉內, 蝕肺系, 故成瘵疾, 咯血聲嘶, 藥所不到爲難治也. 《千金》
ZZ	宜服獺爪散方見下.


CC	濕熱生蟲
ZZ	濕熱鬱積則生蟲, 藏府虛則侵蝕. 《丹心》
ZZ	濕熱生蟲, 正如今人俗驗, 禾苗, 雨洒日照, 禾節生蟲, 此說明矣. 人患蟲積者, 或飢餓失攝, 或腥膾白酒, 或灸食牛羊, 或啖莧鱉, 中脘氣弱, 濕熱少運, 故生寸白, 蛔蟨諸蟲. 形如蚯蚓, 又相似團魚, 曰血鱉, 小兒最多. 《回春》


CC	脈法
ZZ	關上脈緊而滑者, 蛔毒.
ZZ	脈沈而滑者, 寸白蟲.
ZZ	關上脈微浮, 積熱在胃中, 嘔吐蛔蟲, 心健忘. 《脈經》
ZZ	諸蟲脈沈實者生, 虛大者死.
ZZ	尺脈沈而滑者, 爲寸白蟲.
ZZ	蟲脈當沈弱而弦, 今反洪大, 卽知蛔蟲甚也. 《正傳》
ZZ	勞瘵, 脈數或濇細, 如潮汗, 咳血, 肉脫者, 殂. 《回春》
ZZ	䘌蝕陰肛, 脈虛小者生, 勁急者死. 《正傳》


CC	蟲外候
ZZ	肘後麤以下三四寸熱者, 腸中有蟲.
ZZ	胃中有熱則蟲動, 蟲動則胃緩, 胃緩則廉泉開, 故涎下. 《靈樞》
ZZ	凡蟲痛之證, 腹中有塊起, 以手按之不見, 鍾聚往來, 痛無休止, 五更心嘈, 牙關强硬, 嘔吐涎沫, 或吐淸水, 夢中嚙齒, 面色靑黃, 飮食雖多, 不生肌膚. 《得效》
ZZ	凡蟲證, 眼眶鼻下靑黑, 面色萎黃, 臉上有幾條血絲, 如蟹爪分明.
ZZ	面上白斑, 脣紅, 能食, 心嘈, 顔色不常, 臉上有蟹爪路者, 便有蟲也. 《入門》
ZZ	蟲痛之證, 時作時止, 痛則咬心, 口吐淸水, 人中鼻脣, 一時靑黑者, 是也.
ZZ	腹痛, 肚大靑筋者, 蟲痛也. 《醫鑑》
ZZ	小兒腹痛, 口中出淸水者, 蟲痛也. 《回春》
ZZ	三蟲之證, 皆口流涎也. 《綱目》


CC	諸物變蟲
ZZ	山澗中, 蛇虺水蛭遺精, 誤飮其水, 或果苽蔬菜蟲聚其下, 人誤食之, 則心腹刺痛, 時作時止. 諸藥不效, 宜雄砂丸. 《入門》
ZZ	夜間飮水, 誤呑水蛭, 而入腹, 能食人肝血, 腹痛不可忍, 面目黃瘦, 全不進食, 不治則死. 取田中乾泥一小塊, 小死魚三四箇, 去殼巴豆十粒, 同硏爛, 將猪脂熔化和丸菉豆大. 以田中冷水呑下十丸, 須臾大小蛭皆瀉出, 却以四物湯方見血門, 加黃芪煎服調補. 《得效》
ZZ	李道念有疾, 褚澄診之曰, 非冷非熱. 當是食白瀹雞子過多所致, 取蒜一升煮, 食之, 吐一物, 大如升, 涎裹之. 開看則是雞雛, 羽翅爪足皆具. 旣而病差. 《本草》
ZZ	一人患腰痛牽心, 每至輒氣欲絶. 徐文伯視之曰, 此髮瘕也. 以油投之, 卽吐物如髮, 稍引之, 長三尺, 頭已成蛇, 能動. 掛門下, 滴盡, 惟一髮而已.
ZZ	一道人, 心腹煩滿, 彌二歲, 甄立言診曰, 腹有蠱, 誤食髮而然. 令餌雄黃一劑, 少頃, 吐一蛇無目, 燒之有髮氣, 乃愈. 《醫說》
ZZ	春秋二時, 蛟龍帶精入芹菜中, 人偶食之得病, 發則似癎, 手足靑腹滿, 痛不可忍, 取寒食餳一云飴糖三升, 日三服, 遂吐出蛟龍, 有兩頭三五枚, 乃差. 《仲景》
ZZ	誤飮蛇交水, 成瘕, 腹滿痛, 雄黃服之. 《入門》
ZZ	通用七轉靈應丹方見下ㆍ萬應丸.
DP	雄砂丸
SS	善殺諸蟲. 貫衆ㆍ酸石榴皮 各五錢, 鶴虱ㆍ蕪荑ㆍ乾漆ㆍ白殭蠶 各三錢, 朱砂ㆍ雄黃ㆍ雷丸ㆍ甘遂 各一錢半. 右爲末, 米粉煮糊和丸麻子大, 每十丸, 五更時, 粥飮下. 加麝香少許, 尤佳. 《入門》
DP	萬應丸
SS	善下諸蟲. 大黃 八兩, 檳榔 五兩, 黑牽牛(頭末) 四兩. 幷爲末, 以皂角 十錠, 苦練根皮 一斤, 同煎汁熬膏, 和丸梧子大, 先用沈香末爲衣, 次用雷丸末爲衣, 又用木香末爲衣, 五更時, 以砂糖水呑下三丸. 《入門》


CC	蛔厥吐蟲
ZZ	心疼, 靜而復煩, 須臾復止, 得食而嘔, 又煩, 吐蛔蟲, 爲蛔厥.
ZZ	蛔厥者, 當吐蛔, 病者, 靜而復時煩, 此爲藏寒, 蛔上入膈故煩. 須臾復止, 得食而嘔, 又煩者, 蛔聞食臭出, 其人當自吐蛔, 烏梅丸主之.
ZZ	病人有寒, 復發汗, 胃中冷, 必吐蛔. 先用理中湯方見寒門, 入烏梅三箇煎服, 次服烏梅丸. 《仲景》
ZZ	蛔厥者, 胃寒所生. 經曰, 蛔者, 長蟲也. 胃中冷則吐蛔, 不可用冷藥. 宜理中湯, 加炒川椒ㆍ檳榔, 煎水, 呑下烏梅丸最效. 《丹心》
ZZ	經云, 蟲貫心則殺人, 欲驗之, 心腹大痛不可忍, 或吐靑汁黃綠水, 出涎沫, 或吐蟲出, 發有休止, 宜蕪荑散ㆍ化蟲丸. 《得效》
ZZ	小兒蟲痛欲絶, 宜靈礬散. 《回春》
ZZ	蛔厥心痛, 宜安蟲散ㆍ化蟲散ㆍ追蟲取積散, 蟲不療則子母相生, 無有休止.
ZZ	小兒口鼻中出黑色蟲, 不治. 《得效》
DP	烏梅丸
SS	治蛔厥心腹痛. 烏梅 十五箇, 黃連 七錢半, 當歸ㆍ川椒ㆍ細辛ㆍ附子(炮)ㆍ桂心ㆍ人參ㆍ黃柏 各三錢. 右爲末, 醋浸烏梅取肉, 和藥末擣, 極令勻, 丸如梧子, 米飮下一二十丸. 《得效》
DP	蕪荑散
SS	治蛔咬心痛. 蕪荑ㆍ雷丸 各五錢, 乾漆(炒烟盡) 一錢. 右爲末, 溫水調二錢服, 小兒服半錢. 《得效》
DP	化蟲丸
SS	治蛔厥心腹痛. 胡粉(炒)ㆍ白礬(半生半枯)ㆍ檳榔ㆍ苦練根 各五錢, 鶴虱 三錢. 右爲末, 麪糊和丸梧子大, 大人二十丸, 小兒五丸. 以淡米飮入香油二三點攪勻, 呑下. 蟲小者化爲水, 大者自下. 《局方》
DP	化蟲散
SS	治蛔厥心腹痛, 口流涎. 雷丸 二箇, 檳榔 二箇, 鶴虱 二錢, 使君子肉 七箇. 右爲末, 入輕粉一字, 分作兩服. 當晩取猪肉一兩切片, 以皂角汁浸一宿, 至曉微火灸熟. 又以香油, 塗肉, 取一服藥末, 糝肉上, 空心, 嚼下, 至午間蟲自下. 《得效》
DP	靈礬散
SS	治小兒蛔厥心痛. 五靈脂 二錢, (枯)白礬 五分. 右爲末, 每二錢, 水煎服, 當吐蟲卽止. 《醫鑑》
DP	安蟲散
SS	治蟲痛. 右以化蟲丸材, 爲細末, 每一錢, 米飮調下. 《局方》
DP	追蟲取積散
SS	治蟲積. 蕪荑ㆍ雷丸ㆍ錫灰ㆍ使君子ㆍ檳榔ㆍ黑牽牛子(頭末)ㆍ大黃ㆍ鶴虱ㆍ木香 各等分. 右爲末, 蜜丸麻子大, 茶淸下二三十丸. 或爲末, 以蜜水或砂糖水, 調一匙服. 《醫鑑》
DD	溫胃安蟲
ZZ	一女患惡心吐蟲, 累治不差, 每用殺蟲藥則吐愈多. 孫兆診之曰, 六脈皆細, 非蟲脈也. 乃藏寒而蟲不安, 因而吐出, 復用殺蟲藥, 蟲爲藥所苦, 不能自安, 所以吐愈多也. 取硫黃ㆍ附子(炮) 各一兩, 爲末, 米糊和丸麻子大, 米飮下三十丸, 遂不吐, 後不復作. 《綱目》
DD	酒蟲心痛
ZZ	楊仲臣病心痛, 此人常好飮酒, 初飮二三盃, 必奔走頓兩足三五十次, 其酒稍散, 方能復席, 飮至前量, 一醉必五七次, 至明嘔靑黃水, 數日後, 變魚腥臭, 六七日始安. 戴人曰, 酒蟲也. 宜涌之. 乃吐蟲一條, 赤黃色長六七寸, 口目鼻皆全, 狀如蛇. 其疾卽愈. 《子和》


CC	寸白蟲
ZZ	寸白蟲, 色白形扁, 居腸胃中, 時或自下. 乏人筋力, 耗人精氣. 宜碧金散.
DP	碧金散
SS	治寸白蟲. 苦練根 一兩, 鶴虱ㆍ檳榔ㆍ使君子肉ㆍ靑黛 各五錢, 麝香 二錢半. 右爲末, 大人二錢, 小兒半錢, 空心, 以猪肉煮湯調下. 《得效》
DP	一方
SS	療寸白蟲. 錫灰ㆍ蕪荑ㆍ檳榔, 爲末, 每二錢, 空心, 取米飮調下, 極佳.
SS	予每覺心中多嘈雜, 疑是蟲. 漫服此藥, 翌日下寸白一裹, 中有長蟲二條, 長二尺五寸, 一則皆寸斷矣. 《本事方》
DP	又方
SS	下寸白蟲. 當晩勿食飯, 五更空心時, 取東引石榴根皮一握, 濃煎湯, 調檳榔末一錢. 先取灸猪肉一塊, 細嚼, 嚥汁去肉, 却取藥頓服, 午間蟲盡下. 《得效》


CC	應聲蟲
ZZ	人每言語時, 喉中有物, 作聲相應, 名曰應聲蟲. 昔有人患此病, 醫者敎誦本草, 隨物皆應, 至雷丸則無聲, 遂服數枚而愈. 《入門》
ZZ	腹中有物作聲, 隨人言語, 名曰應聲蟲. 用板藍汁一盞, 分三次, 服之卽愈. 《得效》


CC	狐惑蟲
ZZ	見傷寒門.


CC	消渴有蟲
ZZ	見消渴門.


CC	痔瘻有蟲
ZZ	見後陰門.


CC	諸瘡有蟲
ZZ	見諸瘡門.


CC	齒痛有蟲
ZZ	見牙齒門.


CC	勞瘵蟲
ZZ	勞瘵又名傳尸病, 人死後, 復易家親一人, 故曰傳尸, 亦名傳疰. 其病自上注下, 與前人相似, 故曰疰, 有屋傳, 服傳, 食傳之異. 死後又注易傍人, 乃至滅門是也. 《綱目》
ZZ	瘵蟲之形, 或似蜣蜋, 或似紅絲馬尾, 或似蝦蟆, 或似刺蝟, 或似鼠形, 或如爛麪. 或有足無頭, 或有頭無足, 或化精血歸於元陽之內, 種種形狀, 實難辨之, 若傳至三人, 則如人形如鬼狀. 《得效》
ZZ	瘵疾之因, 多有少年時, 血氣未定, 酒色傷損, 其熱毒鬱積, 生異物惡蟲, 蝕人藏府精血, 變生諸般奇怪之物. 其侍奉之人, 熏陶日久, 受其惡氣, 多遭傳染. 是以氣虛腹餒, 最不可入勞瘵之門. 弔喪問疾, 衣服器用中, 皆能乘虛而染觸焉. 《直指》


CC	驗瘵法
ZZ	勞瘵傳尸皆有蟲. 先燒安息香, 令烟出, 病人吸之, 不嗽非傳尸也. 若烟入咳嗽不止, 乃傳尸也. 宜服太乙明月丹方見下.
ZZ	又法, 用乳香燒熏病人之手, 乃仰手掌, 以帛覆其上, 熏良久, 手背上出毛, 長寸許. 白而黃者, 可治, 紅者, 稍難, 靑黑者, 死, 最驗. 若熏之良久, 無毛者, 卽非此證也. 《綱目》


CC	勞瘵病證
ZZ	瘵有六證, 潮熱, 盜汗, 咯血, 痰嗽, 遺精, 泄瀉也. 輕者六證間作, 重者六證兼作. 盖火炎於上, 則爲潮熱咯血, 火動於下, 則爲遺精泄瀉. 《入門》
ZZ	瘵病初得, 半臥半起, 號爲殗殜, 氣急痰嗽, 名曰肺痿, 骨髓中熱, 稱爲骨蒸, 內傳五藏, 名爲復連, 因虛損而得, 名爲勞極. 男子自腎傳心, 心傳肺, 肺傳肝, 肝傳脾, 女人自心傳肺, 肺傳肝, 肝傳脾, 脾傳腎, 傳盡則死. 《入門》
ZZ	病證大槪, 令人寒熱盜汗, 夢與鬼交, 遺精白濁, 髮乾而聳. 或腹中有塊, 或腦後兩邊有小結核, 心胸滿悶, 肩背疼痛, 兩目不明, 四肢無力, 膝股痠疼, 多臥少起, 狀如佯病, 每至平旦, 精神尙好, 日午向後, 四肢微熱, 面無顔色, 喜見人過, 常懷忿怒, 行立脚弱, 睡臥不安, 夢見先亡. 或多驚悸, 有時咳嗽, 痰涎稠粘, 或咯膿血如肺痿狀, 或時下痢, 羸瘁困乏, 口燥鼻乾, 臉紅脣赤, 雖思飮食, 不能多食, 死在須臾, 精神尙好, 猶若涸魚, 不覺死矣. 《得效》
ZZ	勞瘵主陰虛. 盖自子至巳屬陽, 自午至亥屬陰, 陰虛則熱在午後子前. 寤屬陽, 寐屬陰, 陰虛則汗從寐時盜出也. 升屬陽, 降屬陰, 陰虛則痰涎上逆而連綿吐出也. 《丹心》


CC	瘵不治證
ZZ	身瘦屬火, 因火燒爍也. 肉脫盡者, 難治. 《丹心》
ZZ	瘵疾, 至於骨痛, 骨痿, 聲沈, 聲啞, 色枯, 面黧, 斷不可治. 《直指》
ZZ	勞瘵, 咽瘡失音者, 死, 虛勞泄不止者, 亦死. 《入門》


CC	殺諸蟲服藥法
ZZ	道藏經中載, 諸蟲頭皆向下行, 自初一日至初五日以前, 頭上行. 故服藥, 多取月朏以前, 盖爲此也. 《綱目》
ZZ	上半月蟲頭向上易治, 下半月蟲頭向下難治. 先以肉汁, 及糖蜜食下, 引蟲頭向上, 然後用藥打出. 《得效》
ZZ	瘵蟲靈異, 所用藥物, 永不得與病人知之. 《直指》
ZZ	三尸九蟲, 種種靈異, 用藥及灸, 莫令病人知之, 恐蟲覺悟, 永難取下也. 盖此蟲性已通靈, 務在精審, 勿令有悟可也. 《得效》
ZZ	凡服取蟲藥, 前日勿食晩飯, 明朝極飢時, 先嚼燒肥肉一片嚥汁後, 乃服藥. 《綱目》


CC	治諸蟲藥
ZZ	凡取蟲作藥之法, 禁聲, 勿語道, 作藥則蟲便下驗. 《本草》
ZZ	諸蟲在人腹中, 子母相生, 漸至滋盛, 當破積殺蟲, 宜木香三稜散ㆍ下蟲散ㆍ追蟲取積散方見上ㆍ妙應丸ㆍ七轉靈應丹ㆍ萬應丸方見上ㆍ遇仙丹ㆍ追蟲丸ㆍ萬病解毒丹方見解毒ㆍ五仙丸.
ZZ	治瘵之法, 一則殺其蟲, 以絶其根本, 一則補其虛, 以復其眞元. 若病勢已劇, 元氣已脫, 雖依法取蟲, 亦無一生, 只可絶後人之傳注耳. 《正傳》
ZZ	勞瘵, 主陰虛痰與血病, 四物湯方見血門, 加炒黃柏ㆍ竹瀝ㆍ童便ㆍ薑汁. 《丹心》
ZZ	勞瘵傳尸, 寒熱交攻, 久嗽咯血, 日漸羸瘦, 先服三拗湯方見咳嗽, 次與蓮心散, 萬不失一. 《丹心》
ZZ	勞瘵殺蟲, 宜太乙明月丹ㆍ天靈盖散ㆍ紫金錠子ㆍ五枝散ㆍ神授散.
ZZ	勞瘵補虛, 宜瓊玉膏ㆍ紫河車丸ㆍ凝神飮子. 《入門》
ZZ	古人去, 勞瘵三十六種, 惟陰德可以斷之. 人患此疾, 或入山林, 或居靜室, 淸心靜坐, 叩齒焚香, 節食斷慾, 專意保養, 庶乎可免. 若不遵此禁忌, 雖服藥無效. 《入門》
ZZ	勞瘵傳尸之疾, 熏治之藥非一, 而鮮有驗者. 惟取末後死者焚之, 可以無傳矣. 《箕瑣》
DP	木香三稜散
SS	治腹中有蟲, 面色萎黃. 黑牽牛子(半生半炒取頭末) 五錢, 大黃 三錢, 大腹子ㆍ檳榔ㆍ雷丸ㆍ錫灰醋(炒)ㆍ三稜(煨)ㆍ蓬朮(煨)ㆍ木香 各二錢. 右爲末, 每三錢, 空心, 蜜水調下. 先嚥肉汁, 乃服藥. 《瑞竹》
DP	下蟲散
SS	治腹內諸蟲. 使君子肉ㆍ檳榔 各一錢, 大黃 五分. 右爲末, 以苦練根煎湯調下. 《醫鑑》
DP	妙應丸
SS	治蟲積. 檳榔 一兩二錢, 黑牽牛(頭末) 三錢, 大黃ㆍ雷丸ㆍ錫灰ㆍ蕪荑ㆍ木香ㆍ使君子 各一錢. 右爲末, 用葱白煎湯露一宿, 和丸粟米大. 每四錢, 五更, 葱湯呑下. 取寸白蟲, 以石榴根皮煎湯下. 小兒服一錢或五分. 天明取下蟲物. 此藥不動眞氣, 有蟲卽下蟲, 有積卽下積, 有氣卽消了. 一服見效. 《入門》
DP	七轉靈應丹
SS	治諸般蟲積. 卽妙應丸除使君子一味也. 服如上法. 《丹心》
DP	遇仙丹
SS	治蟲積. 黑牽牛子(半生半炒取頭末) 四兩, 三稜ㆍ蓬朮ㆍ茵蔯ㆍ檳榔(俱生用) 各五錢. 右爲末, 每藥末四兩, 白麪一兩, 皂角五錢浸揉汁煮糊, 和丸梧子大, 每三錢, 五更茶淸送下. 病淺者一服見效, 病深者再服, 必候惡物下盡爲度. 所下之蟲, 曰穿心蟲, 曰血鱉蟲, 曰傳尸蟲, 曰肺蟲, 曰疾心蟲, 曰馬尾蟲, 曰積血蟲, 曰細蟲ㆍ長蟲ㆍ寸白蟲. 其狀不一, 或作五色, 或如魚凍. 此乃王經略赴廣東, 得沽山嵐瘴氣, 肚腹脹滿, 百藥無效. 偶得一道人付此藥. 服之下蟲一條, 狀如蛇, 長三寸餘, 病乃愈. 《醫鑑》
DP	追蟲丸
SS	下蟲積. 黑牽牛子(頭末) 一兩, 大黃 三錢, 使君子肉 二錢, 木香ㆍ檳榔ㆍ蕪荑ㆍ錫灰 各一錢二分. 右爲末, 先將皂角與苦練根皮, 濃煎二大椀熬成膏, 和丸梧子大, 將沈香末爲衣, 又以雷丸末爲衣, 每五十丸, 空心, 砂糖水下, 下蟲乃愈. 《回春》
DP	五仙丸
SS	治諸蟲如神. 大黃 四兩, 皂角ㆍ雷丸ㆍ苦練根 各一兩, 木香 二錢. 右爲末, 酒糊和丸梧子大, 茶淸下三四十丸. 《回春》
DP	蓮心散
SS	治勞瘵. 當歸ㆍ黃芪ㆍ甘草ㆍ鱉甲醋(灸)ㆍ前胡ㆍ柴胡ㆍ獨活ㆍ羌活ㆍ防風ㆍ防己ㆍ茯苓ㆍ半夏ㆍ黃芩ㆍ陳皮ㆍ阿膠珠ㆍ官桂ㆍ芍藥ㆍ麻黃(不去根節)ㆍ杏仁ㆍ蓮花蘂ㆍ南星ㆍ川芎ㆍ枳殼 各五分, 芫花(醋炒黑色) 一撮. 右剉, 作一貼, 薑 三片, 棗 二枚, 水煎服. 須待吐有異物, 芫花漸減少. 盖芫花反甘草, 所以殺蟲, 炒之所以斷熱, 去寒. 妙在此處. 《丹心》
DP	太乙明月丹
SS	治傳尸勞瘵. 兎屎 二兩, 天靈盖(酥灸)ㆍ鱉甲(酥灸) 各一兩, 雄黃ㆍ木香 各五錢, 輕粉 二錢半. 右爲末, 以好酒一升, 大黃末半兩熬膏, 和丸彈子大, 朱砂爲衣. 五更初, 童便和酒化一丸. 服勿令人知, 必吐蟲物. 未效, 次日再服. 《綱目》
SS	得效方, 名雄黃元.
DP	紫金錠子
SS	治傳尸勞瘵.
SS	一女久患勞瘵, 爲尸蟲所嚙. 磨一錠服之, 一時吐下小蟲十餘條, 後服蘇合香元半月如常. 此藥廣施, 瘵病無不驗. 《入門》
SS	一家兄弟五人, 幷患傳尸勞, 已死者三人. 有方士敎令服紫金錠, 遂各服一錠, 一人下惡物如膿狀, 一人下死蟲, 皆愈. 《醫鑑》
SS	一名萬病解毒丹. 方見解毒
DP	天靈盖散
SS	下瘵蟲. 天靈盖兩指大, 以檀香湯洗過酥灸, 檳榔 五箇, 阿魏ㆍ甘遂ㆍ麝香ㆍ安息香 各二錢, 朱砂 一錢. 右爲末, 每服三錢. 別以薤白ㆍ葱白 各十四莖, 靑蒿 二握, 甘草ㆍ桃枝ㆍ柳枝ㆍ梅枝(俱東引者) 各五寸, 桑白皮ㆍ石榴根皮 各一片, 以童尿四升, 於磁器內文武火煎至一升, 分作三服. 每取一服, 調前藥末, 五更初服. 男患女煎, 女患男煎, 服藥後如欲吐, 用白梅含之. 五更末, 須下勞蟲或惡物, 黃水, 黑糞. 如未下, 又進一服, 天明更進一服. 如瀉不止, 用龍骨, 黃連等分爲末三錢, 白水調服, 白粥補之. 《入門》
SS	有一婦人, 兩男子, 俱患勞瘵, 服此藥. 婦人下一蟲如蜈蚣狀. 一男下赤小蟲數十, 中有一蟲色微紫, 大於衆蟲, 頭有細毛. 一男下一物如烏梅之狀, 撥之有足, 正類蜘蛛. 《類聚》
DP	五枝散
SS	取下傳尸勞蟲. 桃枝ㆍ李枝ㆍ梅枝ㆍ桑枝ㆍ石榴枝(幷取東向小枝) 各七莖, 長三寸, 靑蒿 一小握, 苦練根 七寸, 生藍靑 七葉, 葱白(連根洗) 七箇切. 右以童尿二升半, 煎取其半去滓, 入安息香ㆍ蘇合香ㆍ阿魏各一錢, 煎至一盞. 濾淸入朱砂ㆍ雄黃ㆍ雷丸ㆍ(枯)白礬ㆍ硫黃 各半錢, 爲末. 檳榔(末) 一錢, 麝香 二分半, 調和, 分作二服. 月初旬五更, 空心一服, 若未下, 早朝再服. 或吐或下蟲物, 惡積. 如出大蟲, 急用鐵鉗取烈火焚之, 收入磁甁中, 埋深山中. 病人衣服, 床席, 幷皆火燒, 埋僻處. 《直指》
DP	神授散
SS	殺傳尸瘵蟲. 紅椒 二斤(去子及合口者, 炒出汗). 右爲末, 每一錢一作二錢, 空心, 米湯調下. 如暈悶不能禁, 卽以酒糊和丸梧子大, 空心, 服三五十丸. 名神授元 昔有人, 與病勞婦人交, 遂得疾. 遇一異人云, 勞氣已入藏, 令急服二斤, 其病當去. 如言服之, 幾盡, 大便出一蟲, 狀如蛇, 遂愈. 後人服亦驗. 《得效》
DP	瓊玉膏
SS	治勞瘵, 滋血補氣, 固元氣之聖藥. 本方云, 以一料分十劑, 可救十人勞瘵. 正謂此也. 方見身形
DP	紫河車丸
SS	治傳尸勞瘵, 兩月皆可愈. 其餘勞怯, 一月平復. 紫河車(焙乾) 一具, 鱉甲(醋灸) 五錢, 桔梗ㆍ胡黃連ㆍ大黃ㆍ苦參ㆍ黃柏ㆍ知母ㆍ貝母ㆍ敗鼓皮心ㆍ人中白 各二錢半, 草龍膽ㆍ甘草 各二錢, 犀角ㆍ蓬朮ㆍ芒硝 各一錢半, 辰砂 一兩(水飛). 右爲末, 蜜丸梧子大, 辰砂爲衣, 溫酒下二三十丸. 腸熱食前服, 膈熱食後服. 《入門》
DP	凝神飮子
SS	治勞瘵, 寒熱自汗, 咯血瘦劇. 人參ㆍ當歸ㆍ白芍藥ㆍ白茯神ㆍ白茯苓ㆍ黃芪ㆍ白朮ㆍ半夏麴ㆍ五味子ㆍ熟地黃ㆍ蓮肉ㆍ麥門冬ㆍ桔梗ㆍ甘草 各七分. 右剉, 作一貼, 入烏梅一, 紅棗二, 水煎服. 《得效》


CC	辨瘵蟲形色
ZZ	取下之後, 先看蟲色, 自知輕重. 盖蟲先食藏府脂膏, 故其蟲色白. 次食血肉, 故其蟲色黃赤. 次食精髓, 故其蟲紫色. 精髓盡, 故其蟲黑色. 傳入腎中, 病人方思死. 其蟲白色, 可三十日服補藥, 其蟲黃赤色, 可六十日服補藥, 其蟲紫黑色, 此疾已極, 可百二十日服補藥, 十中可活一二.
ZZ	一云, 蟲頭赤, 食人肉, 其病可治, 蟲頭白, 食人髓, 其病難治. 《得效》
ZZ	蟲嘴靑赤黃色可療, 黑色與白色, 乃食精髓, 不可療也. 又云, 蟲紅色可治. 肚下黑色者難治, 肚下白色者, 萬不一差. 《聖效》
ZZ	瘵蟲嘴黑, 則已入腎藏, 不可治. 《醫鑑》


CC	諸蟲畏忌藥
ZZ	凡蟲病忌用甘草. 盖蟲聞甘則起, 聞酸則止一作靜, 聞苦則定, 聞辣則頭伏而下. 《入門》
ZZ	治蛔不可用甘草甛物. 盖蛔得甘則動於上, 得酸則靜, 見苦則安, 得辛辣則頭伏於下. 《回春》
ZZ	蛔聞酸則靜, 見苦則安. 《醫鑑》
ZZ	甘謂甘草ㆍ飴糖ㆍ蜂蜜ㆍ砂糖之類, 酸謂醋ㆍ烏梅ㆍ石榴之類, 苦謂熊膽ㆍ猪膽ㆍ黃柏ㆍ苦參之類, 辣謂芥子ㆍ川椒ㆍ生薑之類也.


CC	單方
XX	凡四十一種.
DP	黃精
SS	久服下三尸蟲. 或末服, 或丸服. 上尸好寶貨, 百日下. 中尸好五味, 六十日下. 下尸好五色, 三十日下. 皆爛出. 《本草》
DP	天門冬
SS	殺三尸蟲, 去伏尸. 末服, 丸服幷佳. 《本草》
DP	胡粉
SS	殺三蟲, 療尸蟲尤良.
SS	治寸白蟲, 取胡粉炒一錢, 空心, 和臛中服, 大效. 《本草》
DP	石硫黃
SS	殺腹藏蟲. 金液丹服之良. 方見寒門《本草》
DP	黑鉛灰
SS	治有積, 自吐蟲者, 取鉛炒成灰, 同檳榔末, 米飮調下二錢.
SS	治寸白蟲, 鉛灰四錢, 空心, 先嚼肥肉少許, 却以砂糖水調服, 蟲盡下. 《綱目》
DP	白鑞塵
SS	大殺瘵蟲, 可入丸散藥中用之.
SS	雞子炒, 白鑞塵, 酒糊丸服, 治寸白蟲. 《正傳》
DP	石菖蒲
SS	殺腹內諸蟲. 煎服, 末服, 丸服幷佳. 《本草》
DP	薏苡根
SS	下三蟲, 又治蛔蟲心痛, 取根煮汁, 作糜食之. 又濃煎服一升大效. 《本草》
DP	苦參
SS	殺惡蟲. 酒漬飮之. 《本草》
DP	蕪荑
SS	去三蟲, 逐寸白蟲, 能殺諸蟲. 取二兩和麪炒黃色爲末, 米飮調二錢服. 《本草》
DP	艾汁
SS	殺蛔蟲. 取一升, 空心飮, 當下蟲. 《本草》
DP	靑黛
SS	殺惡蟲, 化爲水. 此是以藍葉作靛者, 作末和水服. 《本草》
DP	藍靑汁
SS	殺諸蟲, 皆化爲水. 飮一升良.
SS	殺瘵蟲, 化爲水, 生藍靑汁 一大盞, 入雄黃ㆍ(枯)白礬ㆍ安息香ㆍ降眞香(末) 各半錢, 麝香 一分, 硏和, 月初五更, 空心調服. 《直指》
DP	貫衆
SS	殺三蟲及寸白蟲. 空心煎服, 或末服之良. 《本草》
DP	狼牙
SS	殺腹內一切蟲.
SS	殺寸白蟲. 取爲末, 蜜丸麻子大, 空心, 米飮下一二錢. 《本草》
DP	使君子
SS	殺蟲. 治小兒蛔蟲尤良. 取七箇, 火煨去皮, 空心, 熟水嚼下, 蟲盡出. 《回春》
DP	萹蓄
SS	殺三蟲及蛔蟲, 止蟲痛. 煮取濃汁, 空心服一升, 蟲卽下. 《本草》
DP	鶴虱
SS	殺五藏蟲, 殺蟲藥, 此爲最要, 又主蛔蟯蟲.
SS	蛔厥心痛, 取爲末, 蜜丸梧子大, 空心, 蜜湯下四五十丸.
SS	蟲痛, 取末二錢, 空心, 溫醋調下, 蟲當出. 《本草》
SS	大腸蟲, 出不斷, 斷之復生, 鶴虱末, 水調服. 《得效》
DP	生地黃
SS	治蟲心痛. 擣取汁, 搜麪作餺飥, 或冷淘食之. 忌用鹽, 當利出蟲永差.
SS	一女患心痛, 氣垂絶. 作地黃冷淘食之, 便吐一物如蝦蟆狀, 其病頓愈. 《本事》
DP	槐木耳
SS	治蛔蟲心痛. 取槐上木耳, 燒存性爲末, 和水服. 若不止, 飮熱水一升, 蟲卽下. 《本草》
DP	川椒
SS	殺瘵蟲及諸蟲. 煎服, 丸服皆佳. 《本草》
SS	治瘵. 紅椒二分, 苦練根一分, 作末, 丸服. 尸蟲盡從大便泄出. 煎服亦良. 《正傳》
DP	乾漆
SS	殺三蟲, 及傳尸勞蟲. 碎炒令烟盡爲末, 蜜丸梧子大, 溫水下十五丸. 或爲末, 溫水調一錢服, 亦治蛔厥心痛. 《本草》
DP	檳榔
SS	殺三蟲, 伏尸, 及寸白諸蟲. 赤色味苦者, 殺蟲. 炮爲末, 每二錢, 空心, 以葱蜜湯調下卽效. 《本草》
DP	榧實
SS	去三蟲, 又治寸白蟲. 去殼常食七枚, 久則其蟲自下. 盡一斤, 乃除根. 《回春》
DP	苦練根
SS	殺諸蟲, 及蛔蟲ㆍ寸白蟲.
SS	治五種蟲. 取根白皮爲末, 米飮下二錢. 《本草》
SS	蛔厥心痛, 取白皮細切濃煎汁一盞, 徐徐飮之, 或以汁煮米作粥服之.
SS	下寸白蟲及諸蟲, 取白皮細切一兩, 入黑豆二十粒, 水煎臨熟, 入砂糖二錢調服, 蟲卽下. 《入門》
DP	雷丸
SS	殺三蟲, 及蛔蟲ㆍ寸白蟲. 水浸去皮切焙爲末, 每一錢, 月初五更, 調米飮服之. 《本草》
DP	鰻鱺魚
SS	殺傳尸, 勞瘵蟲, 又殺諸蟲. 久病疲瘵人, 和五味煮熟, 常食之. 或曝乾, 灸之令香, 常食亦良.
SS	昔有女子病瘵, 家人取置棺中, 流之於江. 漁人取視猶活, 多煮此魚食之, 病愈, 遂爲漁人之妻. 《本草》
DP	白頸蚯蚓
SS	去三蟲, 伏尸. 殺長蟲ㆍ蛔蟲. 取乾, 熬作末, 和米飮服, 或作汁服. 《本草》
DP	金線蛙
SS	殺尸疰, 瘵蟲, 及蛔蟲. 或燒, 或煮, 常服之. 《本草》
DP	石榴東引根皮
SS	療蛔蟲, 寸白蟲. 取皮一握, 濃煎, 空心服, 諸蟲盡下. 《本草》
DP	櫻桃東行根
SS	療蛔蟲, 及寸白蟲. 濃煎, 空心服. 《本草》
DP	桃葉
SS	治三蟲, 除尸蟲. 擣葉取汁一升飮之. 《本草》
DP	脂麻油
SS	殺一切蟲. 取油一合, 雞子二箇, 芒硝一兩, 攪勻服之, 蟲卽下. 《種杏》
DP	馬齒莧
SS	殺諸蟲及寸白蟲. 生擣絞汁服, 或煮熟和鹽醋, 空腹食之, 蟲自下. 《本草》
DP	野鴨
SS	殺腹中一切蟲. 消十二種蟲. 煮熟食肉, 飮汁良. 《本草》
DP	熊膽
SS	殺蟲, 又治蛔心痛. 取大豆許, 溫水和服. 《本草》
DP	猫肝
SS	殺瘵蟲. 黑猫生取肝, 曬乾爲末, 月首五更, 空心, 溫酒調服. 《直指》
DP	啄木鳥
SS	殺瘵蟲, 啄木鳥一隻活, 取朱砂四兩爲末, 精猪肉四兩細切, 拌勻喂禽, 一晝夜, 肉盡爲度. 取禽, 以鹽泥固濟, 火煆一夜, 來日不見太陽取出, 不得打破, 埋入地中二尺許, 經一晝夜取出, 去鹽泥, 銀石器內硏爲細末, 以好酒入麝香少許, 作一服調下. 置病者帳中, 緊閉候之, 其蟲必從口鼻中出. 急以鐵鉗鉗入沸油中, 煎殺之. 《正傳》
DP	童子尿
SS	治勞瘵, 取飮之極效. 古人云, 服涼藥百無一生, 飮溲尿萬無一死. 惟脾胃虛及氣血弱者, 必以滋補藥中量入, 以代降火之藥. 服時, 入薑汁, 或甘草末少許和服, 尤佳. 《入門》
DP	獺肝
SS	治傳尸勞瘵, 沈頓羸瘁. 急取獺肝一具, 陰乾爲末. 溫水調一錢, 日三服, 神效. 《本事》
DP	獺爪
SS	瘵蟲居肺葉內, 蝕肺系, 故咯血, 聲嘶, 最難治. 獺爪爲末, 溫酒調下, 神效. 《本事》


CC	鍼灸法
ZZ	骨蒸, 傳尸, 勞瘵, 宜早灸崔氏四花穴詳見鍼灸, 晩則無及矣. 《入門》
ZZ	瘵蟲, 居肺間, 蝕肺系, 故咯血聲嘶. 此所謂膏之上, 肓之下, 鍼之不到, 藥之不及, 宜早灸膏肓腧ㆍ肺腧ㆍ四花穴, 爲佳. 《入門》
ZZ	治勞瘵, 癸亥夜三更, 六神皆聚之時, 解去上體衣服, 於腰上兩傍微陷處, 謂之腰眼, 直身平立, 以筆點定然後, 上床合面而臥, 每灼小艾炷灸七壯, 蟲或吐出, 或瀉下卽安. 名曰遇仙灸. 《得效》
ZZ	先一日, 點定腰眼穴, 至半夜子時交癸亥日期, 便灸七壯, 或九壯, 或十一壯尤妙. 其蟲, 從大便出, 卽焚之. 《醫鑑》
ZZ	骨蒸勞熱, 灸膏肓ㆍ三里.
ZZ	勞瘵, 骨蒸, 或板齒乾燥, 大椎ㆍ鳩尾 各灸二七壯. 又膏肓ㆍ肺腧ㆍ四花ㆍ大椎等穴, 若灸之早, 百發百中.
ZZ	傳尸勞瘵, 涌泉, 鍼三分瀉六吸, 有血可治, 無血必危. 豊隆, 治痰, 鍼入一寸, 瀉十吸. 丹田, 治氣喘, 鍼入三分補二呼. 《已上入門》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	內景篇卷之四


BB	小便


CC	小便原委
ZZ	靈樞曰, 水穀者, 常幷居胃中, 成糟粕而俱下于大腸, 而成下焦, 滲而俱下, 濟泌別汁, 循下焦而滲入膀胱焉.
ZZ	內經註曰, 水液自迴腸, 泌別汁, 滲入膀胱之中, 胞氣化之而爲尿, 以泄出也.
ZZ	難經註曰, 水穀自小腸盛受, 於闌門以分別也. 其水則滲灌入於膀胱上口而爲溲便. 詳此三說, 則小便卽泌別之水液, 滲入膀胱以出者也. 內經曰, 飮入於胃, 遊溢精氣, 上輸於脾, 脾氣散精, 上歸於肺, 通調水道, 下輸膀胱, 則小便又似水飮精微之氣上升, 脾肺運化而後成者也. 夫溲尿者, 水也. 水之下流, 其性則然也. 飮入於胃, 其精氣, 雖上升, 其本體, 固不能上升, 則豈可謂小便獨爲氣化所成哉. 內經曰, 膀胱者, 津液藏焉, 氣化則能出矣. 且水者, 氣之子, 氣者, 水之母, 氣行則水行, 氣滯則水滯, 或者謂小便純由泌別, 不由運化, 盖不明此理故也. 《東垣》


CC	脬爲尿器
ZZ	膀胱雖曰津液之府, 至於受盛津液, 則又有脬而居膀胱之中焉. 故內經曰, 脬移熱於膀胱. 靈樞曰, 膀胱之脬, 薄以濡. 類纂曰, 膀胱者, 脬之室也. 夫脬之居於膀胱也. 有上口而無下口, 津液旣盛於脬, 無由自出, 必因乎氣化而後, 能漸漬浸潤於胞外, 積於脬下之空處, 遂爲尿以出於前陰也. 若曰, 脬下無空處, 則人尿急時, 至厠安能卽出乎. 夫惟積滿脬下之空處, 而不可再容, 故急急則至厠卽出矣. 《東垣》


CC	辨尿色
ZZ	水液渾濁, 皆屬於熱.
ZZ	小便黃者, 小腹中有熱也.
ZZ	肝熱病者, 小便先黃.
ZZ	足陽明之脈病, 氣盛則尿色黃. 《內經》
ZZ	疸證小便, 如黃柏汁. 《仲景》
ZZ	小便有五色, 惟赤白色者多. 赤色多因酒得之, 白色乃下元虛冷. 《資生》
ZZ	下焦無血, 小便澁數而黃. 《正傳》
ZZ	小便不禁, 赤者有熱, 白者氣虛. 《丹心》


CC	脈法
ZZ	少陰脈數, 婦人則陰中生瘡, 男子則氣淋.
ZZ	腎脈滑實, 爲癃㿉. 《仲景》
ZZ	遺精白濁當驗於尺, 結芤動緊二證之的. 《脈訣》
ZZ	便血則芤數則赤黃, 實脈癃閉熱在膀胱. 《脈訣》
ZZ	兩尺脈洪數, 必便濁遺精. 《正傳》
ZZ	淋脈盛大而實者, 生, 虛細而澁者, 死. 《脈經》
ZZ	癃病脈細不治. 《綱目》
ZZ	淋病之脈, 細數何妨. 少陰微者, 氣閉膀胱. 女人見之, 陰中生瘡, 大實易愈, 虛澁則亡. 《醫鑑》


CC	小便難外候
ZZ	候其鼻頭色黃者, 小便必難. 《仲景》
ZZ	候其鼻準色黃者, 知其小便難也. 《正傳》


CC	小便不利
ZZ	陰虛則小便難. 《仲景》
ZZ	小便澁者, 血因火爍, 下焦無血, 氣不得降, 而滲泄之令不行也. 宜補陰降火, 四物湯方見血門, 加知母ㆍ黃柏. 《丹心》
ZZ	下焦無血, 小便澁數而黃, 四物湯, 加知母ㆍ黃柏ㆍ牛膝ㆍ甘草梢. 《丹心》
ZZ	小便難者, 出不快也. 經曰, 陽入陰分則膀胱熱而小便難, 惟陰分虛而陽熱乘之. 若小便黃赤, 則萬全木通散利之. 《入門》
ZZ	小便數而不利者有三. 若大便泄瀉, 而津液澁少者, 一也. 宜利而已. 若熱搏下焦, 津液不能行者, 二也. 必滲瀉乃愈. 若脾胃氣澁, 不能通調水道, 下輸膀胱而化者, 三也. 可順氣令施化而出, 宜茯苓琥珀散. 《綱目》
ZZ	上盛下虛, 小便赤澁, 或欲成淋, 宜淸心蓮子飮方見消渴ㆍ導赤散方見五藏. 《得效》
ZZ	腎虛小便數而瀝, 如欲滲之狀, 宜平補元. 《直指》
DP	萬全木通散
SS	治膀胱有熱, 小便難而黃. 滑石 二錢, 木通ㆍ赤茯苓ㆍ車前子(炒)ㆍ瞿麥 各一錢. 右爲末, 水煎服, 或取末三錢, 水調服. 《入門》
DP	茯苓琥珀散
SS	治小便澁數, 宜滲泄分利之. 澤瀉 一兩, 滑石 七錢, 赤茯苓ㆍ白朮ㆍ琥珀ㆍ猪苓 各五錢, 肉桂ㆍ甘草(灸) 各三錢. 右爲末, 每三錢, 以長流甘爛水一盞調下, 以美饍壓之. 《綱目》
DP	平補元
SS	治小便數而瀝, 如欲滲漏, 或遺尿不禁. 兎絲子(酒製)ㆍ山茱萸(酒浸焙)ㆍ當歸ㆍ益智仁 各五錢, 川鍊肉ㆍ牛膝ㆍ胡蘆巴(炒)ㆍ杜冲(薑汁炒)ㆍ巴戟ㆍ肉蓯蓉(酒浸) 各三錢半, 乳香 二錢. 右爲末, 糯米糊和丸梧子大, 棗湯, 或鹽湯下五十丸. 《直指》
DP	一方
SS	治心經蓄熱, 小便赤澁. 梔子仁ㆍ大黃(煨)ㆍ連翹ㆍ甘草 各等分. 右剉, 五錢, 水煎服. 《湯液》


CC	小便不通
ZZ	胞移熱於膀胱, 則癃尿血. 《內經》
ZZ	膀胱不利爲癃. 《內經》 八正散, 加木香主之. 《丹心》
ZZ	足厥陰之脈, 過陰器, 所生病, 遺尿閉癃. 督脈者, 女子入繫挻孔, 其孔, 尿孔之端也. 其生病, 癃痔遺尿. 足三焦者, 太陽之別也. 入絡膀胱, 約下焦. 實則癃閉, 虛則遺尿. 《綱目》
ZZ	閉癃, 合而言之, 一病也. 分而言之, 有暴久之殊. 盖閉者, 暴病爲尿點滴不出, 俗呼小便不通是也. 癃者, 久病爲尿澁, 淋瀝點滴而出, 一日數十次, 或百次, 名爲淋病是也. 《綱目》
ZZ	熱在下焦, 塡塞不便, 其證小便閉塞而不渴, 時見躁者是也. 《元素》
ZZ	小便不通, 有氣血之異. 如渴而小便不通者, 熱在上焦氣分, 宜淸肺散, 如不渴而小便不通者, 熱在下焦血分, 宜滋腎丸. 《東垣》
ZZ	小便不通, 臍下狀如覆椀, 痛悶難堪, 治法有二. 如氣不能化而不通, 則陳皮茯苓湯, 調木香ㆍ沈香末二錢, 空心服, 兼用吐法以提之. 如血汚於下而不通, 則用桃仁承氣湯之類方見寒門以破之. 《綱目》
ZZ	夫熱則不通, 令則不禁, 其熱盛者, 小便閉而絶無, 其熱微者, 小便難而僅有. 《直指》
ZZ	小便不通, 乃血澁, 致氣不通而竅澁, 宜導氣除燥湯. 《東垣》
ZZ	小便不通, 宜五苓散方見傷寒ㆍ導赤元ㆍ地膚子湯ㆍ宣氣散ㆍ通關丸ㆍ猪苓湯ㆍ加味五苓散ㆍ透泉散.
DP	八正散
SS	治膀胱熱積, 小便癃閉不通. 大黃ㆍ木通ㆍ瞿麥ㆍ萹蓄ㆍ滑石ㆍ梔子ㆍ車前子ㆍ甘草 各一錢. 右剉, 作一貼, 入燈心一錢, 空心, 水煎服. 《局方》
DP	淸肺散
SS	治渴而小便閉. 猪苓ㆍ通草 各一錢半, 赤茯苓ㆍ澤瀉ㆍ燈心ㆍ車前子 各一錢, 萹蓄ㆍ木通ㆍ瞿麥 各七分, 琥珀 五分. 右剉, 作一貼, 空心, 水煎服. 《東垣》
DP	滋腎丸
SS	治不渴而小便閉. 黃柏ㆍ知母(幷酒洗焙) 各一兩, 肉桂 半錢. 右爲末, 水丸梧子大, 空心, 白湯下百丸. 《東垣》 一名泄腎丸.
SS	一人病小便不通, 腹脹脚腫, 雙睛凸出, 晝夜不眠, 苦痛不可言. 且苦嘔噦, 衆醫無效. 東垣曰, 膀胱者, 津液之府, 氣化則能出矣. 小便癃閉, 是無陰而陽氣不化者也. 此人奉養太厚膏粱, 積熱故. 膀胱者腎之府, 久而乾涸, 小便不化. 今內關, 外格之病悉具, 死在朝夕, 但治下焦, 其疾自愈. 遂處此方服之, 須臾尿出如涌泉, 卽差.
DP	導氣除燥湯
SS	治小便不通. 赤茯苓 一錢半, 黃柏 一錢二分, 滑石ㆍ知母ㆍ澤瀉 各一錢. 右剉, 作一貼, 入燈心一錢, 空心, 水煎服. 《東垣》
DP	導赤元
SS	治膀胱有熱, 小便不通. 大黃 一兩半(炒), 梔子 一兩二錢, 木通ㆍ生乾地黃 各八錢, 赤芍藥ㆍ赤茯苓ㆍ滑石 各四錢. 右爲末, 蜜丸梧子大, 以導赤散方見五藏煎水, 空心, 呑下三五十丸. 《直指》
DP	地膚子湯
SS	治下焦熱結, 小便不通. 地膚子 一錢, 知母ㆍ黃芩ㆍ猪苓ㆍ瞿麥ㆍ枳實ㆍ升麻ㆍ通草ㆍ冬葵子ㆍ海藻 各七分. 右剉, 作一貼, 空心, 水煎服.
SS	女人房勞後, 小便不通, 脈沈細. 用猪腎半隻同煎服, 最效. 《得效》
DP	宣氣散
SS	治癃閉急痛. 甘草梢ㆍ木通 各三錢, 梔子 二錢, 葵子ㆍ滑石 各一錢. 右末, 二錢, 燈心湯調下. 《丹心》
DP	通關丸
SS	治小便不通. 黃柏ㆍ知母(幷酒炒)ㆍ滑石 各二兩, 木通 一兩, 肉桂 三錢. 右爲末, 水丸梧子大, 空心, 白湯下百丸. 《醫鑑》
DP	猪苓湯
SS	治熱結, 小便不通. 猪苓ㆍ木通ㆍ澤瀉ㆍ滑石ㆍ枳殼ㆍ黃柏(酒浸)ㆍ牛膝ㆍ麥門冬ㆍ瞿麥ㆍ萹蓄ㆍ車前子 各七分, 甘草 三分. 右剉, 作一貼, 入燈心一錢, 空心, 水煎服. 《回春》
DP	加味五苓散
SS	治虛寒, 小便不通. 五苓散料等分, 加當歸ㆍ枳殼ㆍ牛膝ㆍ木通ㆍ甘草梢, 亦等分. 右剉, 入燈心一撮, 空心, 同煎服. 《回春》
DP	透泉散
SS	治小便赤澁不通. 滑石 一兩, 芒硝ㆍ甘草 各五錢, 琥珀 二錢半. 右細末, 每二錢, 空心, 以燈心煎湯調下. 《總錄》
DD	老虛人癃閉
ZZ	年老人小便不通, 多是氣短, 血虛. 四物湯加黃芪煎水, 呑下滋腎丸, 空心. 《回春》
ZZ	老人氣虛, 小便不通, 四物湯, 加黃芪ㆍ人參, 呑下滋腎丸. 《正傳》
ZZ	老人虛人, 小便不通, 琥珀末, 以人參ㆍ赤茯苓煎湯調, 空心服. 《丹心》
DD	癃閉宜吐
ZZ	小便不通, 屬氣虛血虛. 有實熱, 有痰氣閉塞, 皆宜吐之, 以提其氣. 氣升則水自降, 盖氣承載其水也. 氣虛, 用參ㆍ朮ㆍ升麻, 血虛, 用四物. 痰多, 二陳, 皆先服, 後探吐之. 實熱, 當利之, 用八正散方見上.
ZZ	一人病小便不通, 諸藥無效. 丹溪曰, 此積痰病也. 積痰在肺. 肺爲上焦, 而膀胱爲下焦, 上焦閉則下焦塞, 比如滴水之器, 必上竅通而後, 下竅之水出焉. 乃以二陳湯先飮, 大吐之, 病如失. 《丹溪》
ZZ	痰多阻滯, 水道不通, 二陳湯, 加香附子ㆍ木香ㆍ木通, 煎之, 先服一盞, 以餘渣探喉中, 吐之以提其氣, 氣升則水自降.
ZZ	實熱不通, 砂糖水, 調黑牽牛末一二錢服, 探吐之. 《入門》
DD	癃閉宜瀉
ZZ	實熱癃閉, 用八正散. 盖大便動則小便自通矣. 《丹心》
ZZ	水道不行, 其本在腎, 合用牽牛, 澤瀉, 其末在肺, 合用葶藶, 桑皮, 更以木通, 滑石佐之, 又能透達. 雖然大便小便脈絡相貫, 人有多日小便不通, 但用神保元方見氣門輩, 大瀉數行, 小便自通. 《直指》
ZZ	實熱尿閉, 宜用導水丸ㆍ三花神祐丸幷見下門.


CC	轉脬證
ZZ	轉脬證候, 臍下急痛, 小便不通. 凡强忍小便, 或尿急疾走, 或飽食忍尿, 或飽食走馬, 或忍尿入房, 使水氣上逆, 氣迫於脬, 故屈戾而不得舒張也. 脬落卽殂. 《直指》
ZZ	轉脬證候, 孕婦多有之. 患在忍縮小便, 或醉飽入房, 使小腸之氣逆而不通, 大腸之氣與之俱滯, 外水不得入膀胱, 內水不得出膀胱, 淋瀝急數, 每欲尿時, 痛不可言. 大便亦裏急頻倂, 似痢非痢, 必以手按臍下, 庶可立出小便, 甚者, 因此腹脹浮腫. 治法用凉藥, 疏利小腸中熱, 仍與通泄大腸, 迨其腹中攪痛, 大便大下, 則尿脬隨卽歸正, 小便自然順流. 《直指》
ZZ	胎婦轉脬之病, 稟受弱者, 憂悶多者, 性急躁者, 食味厚者, 大率有之. 古方, 用滑利疏導藥, 鮮有應效, 因思脬爲胎所壓, 展在一邊, 脬系了戾不通爾. 胎若擧起, 懸在中央, 脬系得疏, 水道自行. 一婦患此, 診之兩手似濇, 重取則弦. 此得之憂患, 濇爲血少氣多, 弦爲有飮. 遂以四物湯, 加參朮ㆍ半夏ㆍ陳皮ㆍ甘草ㆍ生薑, 空心煎服, 隨以指探喉中吐出藥汁, 竢少頃, 又與一貼, 次早亦然. 如是與八貼而安. 此法恐偶中, 後歷用數人, 皆驗. 《丹溪》
ZZ	轉脬, 宜二石散, 加木通ㆍ車前子, 等分煎服, 仍施陰陽熨法. 《入門》
ZZ	轉脬, 用蒲黃散ㆍ滑石散ㆍ葱白湯.
ZZ	老人脬轉, 困篤欲死, 六味地黃丸, 倍澤瀉, 服之效. 方見虛勞
ZZ	孕婦脬轉, 宜參朮飮.
DP	二石散
SS	治脬轉, 八九日不得尿. 滑石ㆍ寒水石ㆍ葵子 各一錢. 水十盞煎至五盞, 空心, 分二服. 《入門》
DP	蒲黃散
SS	治脬轉不得尿. 蒲黃, 滑石各等分. 爲末, 每二錢, 雞子淸調下. 《總錄》
DP	滑石散
SS	治脬轉不得尿. 寒水石 二兩, 滑石ㆍ亂髮灰ㆍ車前子ㆍ木通 各一兩, 葵子 一合. 右剉, 水一斗煮取五升, 每服一升, 日三次, 卽通. 《得效》
DP	葱白湯
SS	治小便卒暴不通, 小腹膨脹, 氣上衝心, 悶絶欲死. 此因驚憂, 暴怒, 氣乘膀胱, 鬱閉而脬系不正. 陳皮三兩, 葵子一兩, 葱白 三莖. 右剉, 水五升煮取二升, 分三服. 《得效》
DP	參朮飮
SS	治孕婦轉脬, 小便不通. 四物湯料, 加人參ㆍ白朮ㆍ半夏ㆍ陳皮ㆍ甘草 各一錢. 右剉, 作一貼, 入生薑 三片, 大棗二枚, 水煎, 空心服. 服後探吐之. 《丹溪》
SS	一方葵子, 梔子(炒)ㆍ滑石 各五錢, 木通 三錢, 右剉, 作一貼, 水煎, 空心服. 外以葵子ㆍ梔子ㆍ滑石爲細末, 入田螺肉擣膏, 或生葱汁調, 貼臍中, 立通. 《正傳》
SS	一孕婦九月, 轉脬尿閉, 脚腫形瘁, 脈左稍和而右澁. 此必飽食氣傷, 胎系弱不能自擧, 而下壓膀胱, 故閉而不通. 以人參ㆍ白朮ㆍ當歸ㆍ芍藥ㆍ陳皮ㆍ半夏ㆍ甘草煎服四貼, 次早煎査頓服探吐, 小便大通皆黑水. 《丹溪》
SS	一孕婦轉脬, 脈細氣弱, 胎壓膀胱下口, 用補藥, 恐加急滿. 令産婆以香油抹手, 入産門托起其胎, 尿出如注. 《丹溪》
SS	又法, 將孕婦倒竪起, 胎自墜轉, 其尿注出, 勝於手托. 《丹溪》


CC	關格證
ZZ	邪在六府則陽脈不和, 陽脈不和則氣留之, 氣留之則陽脈盛矣. 邪在五藏則陰脈不和, 陰脈不和則血留之, 血留之則陰脈盛矣. 陰氣太盛, 則陽氣不得相營, 故曰格, 陽氣太盛, 則陰氣不得相營, 故曰關, 陰陽俱盛, 不得相營, 故曰關格, 關格者, 不得盡其命而死矣. 《靈樞》
ZZ	關則不得小便, 格則吐逆, 關者, 甚熱之氣, 格者, 甚寒之氣. 無出曰關, 無入曰格. 寒在胸中, 遏絶不入, 熱在下焦, 塡塞不便. 《潔古》
ZZ	陰陽易位, 病名關格, 寒在胸中, 水漿不下, 故曰格, 熱在丹田, 小便不通, 故曰關. 《雲岐》
ZZ	關者, 不得小便, 格者, 吐逆, 上下俱病也. 《綱目》
ZZ	內經曰, 人迎脈大於氣口四倍, 名曰格, 氣口脈大於人迎四倍, 名曰關.
ZZ	兩寸俱盛曰關格, 其證嘔逆而小便不通者, 是也. 《正傳》
ZZ	此證多死, 寒在上熱在下故也. 《丹心》
ZZ	大小便不通, 亦謂之陰陽關格, 乃三焦約之病也. 凡大小便不通, 內經謂之三焦約, 約者, 不行也. 長流水, 煎八正散服之. 《類聚》
ZZ	關格者, 謂膈中, 覺有所碍, 欲升不升, 欲降不降, 欲食不食, 此爲氣之橫格也. 《醫鑑》
ZZ	關格, 宜芒硝湯ㆍ大承氣湯方見寒門, 中虛者, 補中益氣湯, 加檳榔以升降之, 痰格者, 枳縮二陳湯.
DP	芒硝湯
SS	治關格不通. 芒硝 二兩半, 滑石 三兩, 冬葵子(炒) 三合. 右以滑石, 葵子爲麤末, 取五錢, 水煎至半, 入芒硝一錢, 再一沸, 空心服. 《總錄》
DP	枳縮二陳湯
SS	治關格上下不通, 此痰隔中焦也. 服此出痰. 枳實 一錢, 川芎 八分, 縮砂ㆍ白茯苓ㆍ貝母ㆍ陳皮ㆍ蘇子ㆍ瓜蔞仁ㆍ厚朴ㆍ便香附子 各七分, 木香ㆍ沈香 各五分, 甘草 三分. 右除二香, 剉作一貼, 薑 三片同煎, 入竹瀝及沈香, 木香濃磨水, 調和服之. 《醫鑑》
DD	關格宜吐瀉
ZZ	關格必用吐, 以提其氣之橫格, 不必在出痰也. 有痰者, 二陳湯方見痰飮, 探而吐之, 中氣虛而不運者, 補中益氣湯, 加木香ㆍ檳榔以升降之. 《丹心》
ZZ	陰陽關格, 前後不通, 大便快利則小水自行. 《鉤玄》
ZZ	關格, 死在朝夕, 但治下焦可愈, 宜大承氣湯方見寒門. 《入門》
ZZ	一婦人, 忽吐逆, 大小便不通, 煩亂, 四肢漸冷, 無脈, 與大承氣湯一劑, 至夜半, 漸得大便通, 脈漸和, 翌日乃安. 此關格之病, 極爲難治, 垂死而活, 只此一人耳. 《孫兆》
ZZ	關格, 忌用淡滲利小便之藥. 《入門》
ZZ	一小兒小溲不通, 號跳旋轉, 下則成砂石, 大便秘, 肛門脫出一二寸. 戴人曰, 此下焦塞也. 不吐不下, 則下焦何以開, 不令飮水, 則小溲何以利. 以調胃承氣湯一兩, 加牽牛子頭末三錢, 河水煎服. 又用苽蔕末, 糊丸芥子許六十丸, 呑下. 上吐下瀉, 一時齊出, 有膿有血. 涌泄旣定, 令飮新水二三十次, 每次飮一盞, 其病如失. 《子和》
DD	洗熨法
ZZ	陰陽熨法, 又名冷熱熨法, 治脬轉及二便不通. 先以冷物, 熨小腹幾次, 後以熱物, 熨如前數, 又以冷物熨之自通. 《入門》
ZZ	治脬轉小便不通, 生薑ㆍ葱白ㆍ紫蘇葉 各一握煎湯, 密室內熏洗小腹, 外腎, 肛門等處. 再溫再洗, 拭乾, 於綿被仰坐垂脚, 自舒其氣. 次用赤茯苓ㆍ赤芍藥ㆍ白芍藥 各五錢, 蜀葵子 二錢半, 右剉一兩煎水, 調蘇合香元方見氣門三丸, 幷靑鹽末半錢, 空心溫服卽效. 《得效》
ZZ	小便難, 小腹脹, 不急治殺人. 葱白三斤, 細剉炒熱, 以帕子包分兩裹, 更替熨臍下卽通. 《得效》
ZZ	又炒鹽半斤, 囊盛, 熨臍下亦通. 《得效》
ZZ	産後小便不通, 腹脹如鼔, 悶亂不省, 此由産時尿脬運動不順. 用鹽塡臍中, 葱白十餘根細切, 厚鋪鹽上, 用大艾炷灸之. 覺熱氣直入於腹內, 卽通神驗. 《得效》
DD	掩臍法
ZZ	轉脬一證, 諸藥不效, 失救則死. 以甘遂末水調, 敷臍下, 內以甘草節煎湯飮之, 及藥汁至臍, 二藥相反, 脬自轉矣. 小水來如泉涌, 此救急之良方也. 但二藥須兩人各買, 各處劑之, 不可一處同置, 爲妙. 《鉤玄》
ZZ	小便閉, 大田螺生擣細, 封臍上卽通. 《綱目》
ZZ	治小便不通, 麝香ㆍ半夏(末), 塡臍中, 上用葱白ㆍ田螺二味, 擣成餠, 封臍上, 用布線縛定, 下用皂角烟入陰中自通. 女人, 用皂角煎湯, 洗陰戶內. 《回春》
ZZ	治小便不通, 通臍法. 以白磁甁滿盛水, 以有字紙七重密封甁口, 於患人臍內, 用鹽一捻塡之, 倒置甁口, 覆在臍上偃, 臥如覺冷, 小便卽通. 《類聚》
ZZ	治小便癃閉不通, 宜貼臍膏方見大便ㆍ通關散.
DP	通關散
SS	治小便不通. 白礬(生)ㆍ白鹽 各二錢半. 右硏勻, 以紙圈圍臍, 抄藥在內, 滴冷水藥上, 卽通. 《類聚》


CC	難治不治證
ZZ	嘔噦而小便不通者, 難治, 中滿鼓脹病, 小便不通者, 亦難治. 《回春》
ZZ	老人氣虛一作短, 小便不通, 爲下焦血氣乾者, 死. 《正傳》
ZZ	關格不通, 不得尿, 頭無汗者, 可治, 有汗者, 死. 《仲景》
ZZ	頭汗, 內外關格, 小便不通, 此爲陽脫, 不治. 《得效》
ZZ	凡關格, 見頭汗者, 死. 《入門》
ZZ	傷寒熱病, 及風溫, 狂言, 直視, 遺尿者, 死. 《入門》


CC	小便不禁
ZZ	遺尿者, 尿出不自知覺也. 《綱目》
ZZ	膀胱不約爲遺尿. 《內徑》
ZZ	水泉不止者, 是膀胱不藏也. 註曰, 水泉者, 前陰之流注也. 《內經》
ZZ	腎與膀胱俱虛, 內氣不充, 故脬中自滑, 所出多而色白焉. 是以, 遇夜而陰盛愈多. 《直指》
ZZ	下焦蓄血, 與虛勞內損, 則便尿自遺而不知. 《直指》
ZZ	下焦虛寒, 不能溫制水液, 則便尿欲出而不禁. 《直指》
ZZ	肺氣虛則尿色變, 卒遺失無度. 《甲乙》
ZZ	內經曰, 水之本在腎, 其末在肺, 則知天一之水, 自上而下, 相爲貫通也. 《直指》
ZZ	經曰, 下虛則遺尿, 下虛謂膀胱下焦虛也. 仲景曰, 下焦竭則遺尿失便, 其氣虛, 不能自禁制也. 又云, 下焦不歸則遺溲, 世用桑螵蛸, 雞肶胵之類是也. 《綱目》
ZZ	小便遺失者, 肺氣虛也. 宜安臥養氣, 禁勞役, 以參芪補之. 不愈, 則當責有熱, 用黃柏ㆍ生地黃. 《綱目》
ZZ	小便不禁, 色赤爲熱, 色白爲虛. 《入門》
ZZ	小便無度, 或淋瀝不禁, 乃陰挺痿痺也. 六味地黃丸方見虛勞, 去澤瀉, 加益智仁. 《回春》
ZZ	小便不禁, 屬熱屬虛, 熱者, 五苓散合解毒湯方見幷寒門, 虛者, 五苓散合四物湯方見血門, 加山茱萸ㆍ五味子. 《丹心》
ZZ	下虛內損而不禁, 宜補膀胱陰血, 瀉火邪爲主, 加減八味丸ㆍ六味地黃元, 加知母ㆍ黃柏ㆍ五味子. 補陰丸最妙方見虛勞.
ZZ	虛冷不禁, 遇夜愈多, 宜縮泉元ㆍ秘元丹. 老人虛人, 宜五子元ㆍ家韭子元ㆍ參芪湯. 産後遺尿, 宜補脬飮ㆍ猪脬湯. 小兒遺尿, 宜雞腸散ㆍ雞肶胵散. 通用大兎絲子元ㆍ茸香元ㆍ旣濟丸.
ZZ	傷寒遺尿, 中暑遺尿幷見各門.
DP	縮泉元
SS	治脬氣不足, 小便頻數, 一日百餘次. 烏藥, 益智仁等分爲末, 酒煮山藥糊和丸梧子大, 臨臥, 鹽湯下七十丸. 《入門》
DP	秘元丹
SS	治虛損, 小便不禁, 危急者. 方見精門
DP	五子元
SS	治小便不禁, 遇夜愈多, 頭眩脚弱. 老人虛人多有此證, 大能耗人精液, 令人卒死. 兎絲子(酒製)ㆍ韭子(略炒)ㆍ益智仁ㆍ茴香(炒)ㆍ蛇床子(炒) 各等分. 右爲末, 酒糊和丸梧子大, 糯米飮下五七十丸. 《得效》
DP	家韭子元
SS	治腎陽衰敗, 脬冷, 遺尿不禁. 家韭子(略炒) 六兩, 鹿茸(燎去毛) 四兩, 肉蓯蓉(酒浸)ㆍ牛膝(酒浸)ㆍ熟地黃ㆍ當歸(酒洗) 各二兩, 兎絲子(酒製)ㆍ巴戟 各一兩半, 杜冲(炒)ㆍ石斛(酒洗)ㆍ乾薑(炮)ㆍ桂心 各一兩. 右爲末, 酒糊和丸梧子大, 空心, 溫酒, 或鹽湯下百丸. 《得效》
DP	參芪湯
SS	治氣虛遺尿. 人參ㆍ黃芪(蜜炒)ㆍ白茯苓ㆍ當歸ㆍ熟地黃ㆍ白朮ㆍ陳皮 各一錢, 益智仁(硏) 八分, 升麻ㆍ肉桂 各五分, 甘草 三分. 右剉, 作一貼, 薑 三片, 棗 二枚, 水煎, 空心服. 老人加炮附子. 《回春》
DP	補脬飮
SS	治婦人因産傷脬, 小便不禁, 或漏濕不乾, 或小便不利. 黃絲絹生者 一尺(剪碎), 白牡丹根皮(末) 二錢千葉者, 他無效 白芨(末) 一錢. 右水一椀同煎, 至絹爛如餳, 空心頓服. 服時不得作聲, 作聲無效. 《得效》
DP	猪脬湯
SS	治婦人因産脬破, 小便不禁. 人參ㆍ白朮 各二錢, 桃仁ㆍ陳皮ㆍ黃芪ㆍ白茯苓ㆍ川芎ㆍ當歸 各一錢. 右剉, 作一貼, 入猪脬或羊脬同煎, 空心服. 《丹溪》
SS	一婦人難産, 因收生者不謹, 以致尿脬損破, 得小便淋瀝病, 遂爲廢人. 予思之, 肌肉破傷在外者, 尙可補完, 脬雖在腹, 恐亦可治. 診其脈虛甚, 試與峻補, 以此方, 煎以猪羊脬湯, 極飢時飮之, 一月而安. 盖是血氣驟長, 其脬自完, 恐稍遲亦難成功也. 《丹溪》
DP	雞腸散
SS	治小兒遺尿不禁. 多因脬寒, 或稟受陽氣不足故也. 雞腸(燒)ㆍ牡蠣粉ㆍ白茯苓ㆍ桑螵蛸(蒸) 各五錢, 辣桂ㆍ龍骨 各二錢半. 右剉, 每二錢, 薑 三片, 棗 二枚, 水煎, 空心服. 或爲末, 一錢, 米飮調服. 《得效》
DP	雞肶胵散
SS	治小兒遺尿. 雞肶胵 一具, 雞腸 一具(燒存性), 猪脬 一箇(灸焦). 右爲末, 一錢, 酒調下. 《回春》
DP	大兎絲子元
SS	治脬氣虛寒, 小便不禁. 兎絲子(酒製)ㆍ肉蓯蓉(酒浸) 各二兩, 牡蠣(煆)ㆍ五味子ㆍ附子(炮)ㆍ鹿茸(酒灸) 各一兩, 桑螵蛸(酒灸)ㆍ雞肶胵(灸) 各五錢. 右爲末, 酒糊和丸梧子大, 空心, 溫酒, 或鹽湯下七十丸. 《得效》
DP	茸香元
SS	治虛損遺尿不禁, 或虛冷尿多. 雞內金(灸) 七錢半, 鹿茸(酥灸)ㆍ肉蓯蓉(酒浸)ㆍ當歸(酒洗) 各五錢, 龍骨(煆)ㆍ牡蠣粉ㆍ巴戟ㆍ赤石脂ㆍ禹餘粮(煆醋淬硏)ㆍ白薑ㆍ益智仁ㆍ乳香 各二錢半. 右爲末, 糯米糊和丸梧子大, 空心, 鹽湯下七十丸. 《直指》
DP	旣濟丸
SS	治脬氣不足, 有陰火, 小便不禁. 兎絲子(酒製)ㆍ益智仁(炒)ㆍ白茯苓ㆍ韭子(炒)ㆍ肉蓯蓉(酒洗)ㆍ當歸ㆍ熟地黃 各五錢, 黃柏ㆍ知母(幷鹽水炒)ㆍ牡蠣粉ㆍ山茱萸肉(酒蒸) 各三錢, 五味子 一錢. 右爲末, 麪糊和丸梧子大, 空心, 鹽湯下百丸. 《醫鑑》


CC	諸淋證
ZZ	淋之爲病, 小便如粟狀, 小腹弦急, 痛引臍中. 《仲景》
ZZ	諸淋所發, 皆腎虛而膀胱有熱也. 心腎氣鬱, 蓄在下焦, 故膀胱裏急, 膏血砂石, 從小便道出焉. 於是, 有欲出不出, 淋瀝不斷之狀, 甚者, 窒塞其間, 則令人悶絶矣. 《直指》
ZZ	大凡小腸有氣則小便脹, 小腸有血則小便澁, 小腸有熱則小便痛. 痛者爲血淋, 不痛者爲尿血. 敗精結者爲砂, 精結散者爲膏, 金石結者爲石. 《直指》
ZZ	最不可用補藥, 氣得補而愈脹, 血得補而愈澁, 熱得補而愈盛, 水道不行, 加之穀道閉遏, 未見其能生者也. 《直指》
ZZ	淋者, 小便淋瀝澁痛, 欲去不去, 去而又來, 曰淋. 《醫鑑》
ZZ	淋皆屬熱, 間有冷者. 由心腎氣鬱, 小腸膀胱不利, 或忿怒, 房勞, 忍尿, 酒肉, 濕熱下流, 干於肝經, 挺孔鬱結, 初則熱淋, 血淋, 久則火爍爲砂石淋, 如湯罐煎久而生磏. 《入門》
ZZ	腎虛極而淋者, 當補腎精而利小便. 不可獨用利水藥. 《正傳》
ZZ	五淋者, 膀胱蓄熱也. 《回春》
ZZ	淋而小腹脹滿甚者, 宜瀉腎湯. 《入門》
ZZ	諸淋皆屬于熱, 雖有冷淋, 盖千百之一也. 《綱目》
ZZ	淋雖有五, 皆屬於熱, 取滋腎丸百丸, 以四物湯, 加甘草梢ㆍ虎杖根ㆍ木通ㆍ桃仁ㆍ滑石ㆍ木香, 煎湯呑下, 兼灸三陰交穴名, 累試累效. 《丹心》
ZZ	淋病不可發汗, 發汗則便血. 《仲景》


CC	淋病有五
ZZ	一曰勞淋, 二曰血淋, 三曰熱淋, 四曰氣淋, 五曰石淋. 《本草》
DD	勞淋
ZZ	苦倦虛損, 小便不出, 小腹急痛. 《本草》
ZZ	勞淋者, 遇房勞卽發, 痛引氣衝穴名, 痛墜及尻. 《正傳》
ZZ	勞傷虛損則發, 宜四物湯方見血門, 加知母ㆍ黃柏ㆍ滑石ㆍ琥珀. 《入門》
ZZ	酒慾過傷, 膀胱之氣虛損, 滯而成淋, 宜補中益氣湯方見內傷, 升補眞氣. 《醫鑑》
ZZ	縱慾强留不泄, 淫精滲下而作淋, 宜益元固眞湯. 《醫鑑》
EP	益元固眞湯
SS	治縱慾强留不泄, 淫精滲下作淋. 甘草梢 二錢, 山藥ㆍ澤瀉 各一錢半, 人參ㆍ白茯苓ㆍ蓮蘂ㆍ巴戟ㆍ升麻ㆍ益智仁ㆍ黃柏(酒炒) 各一錢. 右剉, 作一貼, 水煎, 空心服. 《醫鑑》
DD	血淋
ZZ	小便不出, 時下血, 疼痛滿急. 《本草》
ZZ	遇熱則發, 甚則尿血, 熱結莖痛. 宜四物湯, 加知母ㆍ黃柏ㆍ澤瀉ㆍ赤茯苓. 《入門》
ZZ	色鮮者, 心與小腸虛熱, 導赤散方見五藏, 去甘草, 加黃芩. 色如黑豆汁者, 腎與膀胱火也. 宜五淋散方見下.
ZZ	血淋, 宜增味導赤散ㆍ金黃湯ㆍ小薊飮子.
ZZ	死血作淋, 牛膝膏最妙方見下.
EP	增味導赤散
SS	治血淋澁痛. 生乾地黃ㆍ木通ㆍ黃芩ㆍ車前子ㆍ梔子仁ㆍ川芎ㆍ赤芍藥ㆍ甘草 各一錢. 右剉, 作一貼, 薑 三片, 竹葉十片, 空心, 水煎服. 《直指》
EP	金黃湯
SS	治小便出血, 水道澁痛. 鬱金ㆍ瞿麥ㆍ生乾地黃ㆍ車前子ㆍ滑石ㆍ芒硝 各五錢. 右爲麤末, 每取五錢, 空心, 水煎服. 《類聚》
EP	小薊飮子
SS	治下焦結熱, 尿血淋痛. 生地黃 二錢, 小薊根ㆍ滑石ㆍ通草ㆍ蒲黃(炒)ㆍ藕節ㆍ竹葉ㆍ當歸ㆍ山梔仁ㆍ甘草(灸) 各七分. 右剉, 作一貼, 空心, 水煎服. 《濟生》
DD	熱淋
ZZ	小便熱, 赤色, 淋瀝不快, 臍下急痛. 《本草》
ZZ	暴淋痛甚, 尿赤淋瀝, 宜八正散方見上ㆍ導赤元方見上.
ZZ	滋腎丸方見上百丸, 以加梔子導赤散煎水呑下, 空心.
ZZ	益元散方見暑門 二錢, 加木香ㆍ檳榔ㆍ茴香 各一錢爲末, 空心, 白湯點服. 《入門》
DD	氣淋
ZZ	小便澁滯, 常有餘瀝不盡, 小腹脹滿, 宜沈香散ㆍ通秘散ㆍ或益元散, 加木香ㆍ檳榔ㆍ茴香爲末, 如上法點服. 《入門》
ZZ	氣虛而淋, 八物湯方見虛勞, 加黃芪ㆍ虎杖根ㆍ黃芩ㆍ牛膝煎服. 《丹心》
EP	沈香散
SS	治氣淋, 小腹脹滿. 葵子ㆍ赤芍藥 各七錢半, 沈香ㆍ石韋ㆍ滑石ㆍ王不留行ㆍ當歸 各五錢, 陳皮ㆍ靑皮ㆍ木香ㆍ甘草 各二錢半. 右爲末, 每二錢, 空心, 以大麥煎湯調下. 《入門》
SS	剉取一兩煎服, 名沈香飮.
EP	通秘散
SS	治氣淋, 痛不可忍. 香附子ㆍ陳皮ㆍ赤茯苓 各等分. 右剉, 五錢, 空心, 水煎服. 《得效》
DD	石淋
ZZ	莖中痛, 尿不能出, 內引小腹, 膨脹急痛, 尿下砂石, 令人悶絶. 《本草》
ZZ	莖中痛, 努力出砂石. 《正傳》
ZZ	沙淋凝脂而易散, 石淋結塊而難消. 攻療石淋, 以枳殼散卽六一枳殼散煎水, 呑來復丹方見氣門爲妙. 久服則關絡開通, 怱爾大便通泄, 石塊自小便出. 《直指》
ZZ	益元散, 偏主石淋. 《丹心》
ZZ	石淋, 宜石燕丸ㆍ滑石散ㆍ鵬砂散.
EP	石燕丸
SS	治石淋. 石燕子(燒赤醋淬三次, 硏水飛, 焙乾)ㆍ滑石ㆍ石韋ㆍ瞿麥穗 各一兩. 右爲末, 糊丸梧子大, 空心, 以瞿麥, 燈心煎湯下三五十丸, 日二. 《綱目》
EP	滑石散
SS	治沙石淋痛割. 滑石ㆍ石膏 各五錢, 石韋ㆍ瞿麥ㆍ木通ㆍ蜀葵子 各三錢. 右爲末, 每取二錢, 以葱白二莖, 燈心一握, 蜜二匙煎湯, 空心調下. 《直指》
EP	鵬砂散
SS	治沙石淋急痛. 鵬砂ㆍ琥珀ㆍ赤茯苓ㆍ蜀葵子ㆍ陳橘皮 各三錢. 右爲末, 取二錢, 以葱白二莖, 麥門冬二十一粒, 蜜二匙, 煎湯, 空心調下. 《直指》


CC	淋病有八
ZZ	五淋之外, 又有膏淋ㆍ沙淋ㆍ冷淋, 合爲八也.
DD	膏淋
ZZ	尿出如膏, 莖中澁痛. 《入門》
ZZ	尿濁如膏, 浮凝如脂. 《正傳》
ZZ	膏淋, 宜鹿角霜丸ㆍ秋石元ㆍ海金沙散ㆍ香兒散.
ZZ	一少年患膏淋三年, 藥餌鍼灸無少減, 戴見之曰, 惑蠱之疾也. 亦曰白淫, 實由小腹熱, 非虛也. 以藥涌痰三升, 又瀉積穢數行, 尋覺病去矣. 《子和》
EP	鹿角霜丸
SS	治膏淋, 或黃赤白黯如脂膏狀, 淋澁作痛. 鹿角霜ㆍ白茯苓ㆍ秋石(煉者) 各等分. 右爲末, 麪糊和丸梧子大, 空心, 米飮下五十丸. 《三因》
EP	秋石元
SS	治濁氣干淸, 精散而成膏淋, 黃赤白黯如肥膏, 油蜜之狀. 白茯苓 一兩, 桑螵蛸灸ㆍ鹿角膠珠ㆍ秋石 各五錢. 右爲末, 糕糊和丸梧子大, 空心, 人參湯下五十丸. 《直指》
EP	海金沙散
SS	治膏淋. 海金沙ㆍ滑石 各一兩, 甘草 二錢半. 右爲末, 每一錢, 麥門冬, 燈心煎湯調下. 《入門》
EP	香兒散
SS	治血淋及沙淋, 膏淋如條, 痛如刀割. 眞麝香 五分, 葱白 一根, 同擣取汁. 孩兒茶三錢半, 琥珀二分半爲末. 調百沸湯, 入葱汁, 空心同服, 如神. 《種杏》
DD	沙淋
ZZ	陰莖中有砂澁痛, 尿不得卒出, 砂出痛止. 《正傳》
ZZ	小便出細砂, 沈在缸底, 膀胱陰火, 煎熬津液凝結, 輕則爲砂, 重則爲石.
ZZ	沙淋, 宜二神散ㆍ魚石散ㆍ苦杖散ㆍ琥珀散.
EP	二神散
SS	治砂石淋, 急痛. 海金沙 七錢半, 滑石 五錢. 右爲末, 取二錢, 以木通, 麥門冬, 車前草煎湯, 入蜜少許, 調下. 《丹心》
EP	魚石散
SS	治砂石淋, 莖中作痛. 石首魚頭中骨 五對(火煆爲末), 滑石 五錢. 右爲末, 分二服. 木通湯調下, 砂出盡乃安. 《正傳》
EP	苦杖散
SS	治砂石淋, 每尿時, 器中剝剝有聲, 痛楚不堪. 杜牛膝卽虎杖根細剉, 每一合卽一兩, 水五盞, 煎耗其四, 留其一, 去滓, 以麝香, 乳香各少許硏, 調服之. 《得效》
EP	琥珀散
SS	治砂石淋. 琥珀ㆍ滑石 各二錢, 木通ㆍ當歸ㆍ木香ㆍ鬱金ㆍ萹蓄 各一錢. 右爲末, 每三錢, 以蘆葦葉煎湯, 空心調下. 無葦葉, 則代竹葉. 《丹心》
DD	冷淋
ZZ	必先寒慄, 小便澁數, 竅中腫痛. 《入門》
ZZ	亦有挾冷而淋者, 其證, 先寒戰而得溲便. 盖冷氣與正氣交爭, 冷氣勝則寒戰成淋, 正氣勝則寒戰解而得便尿也. 《直指》
ZZ	冷淋, 宜八味丸方見虛勞ㆍ生附湯ㆍ木香湯.
EP	生附湯
SS	治冷淋, 小便澁痛, 增寒凜凜. 附子(生)ㆍ滑石 各七分, 木通ㆍ半夏(製)ㆍ瞿麥 各一錢二分. 右剉, 作一貼, 入生薑 七片, 燈心二十莖, 蜜半匙, 空心, 水煎服. 《得效》
EP	木香湯
SS	治冷淋, 小便淋澁, 身體淸冷. 木通ㆍ木香ㆍ當歸ㆍ白芍藥ㆍ靑皮ㆍ茴香ㆍ檳榔ㆍ澤瀉ㆍ陳皮ㆍ甘草 各七分, 肉桂 三分. 右剉, 作一貼, 入薑 五片, 空心, 水煎服. 《直指》


CC	諸淋通治
ZZ	淋證所感不一, 或因房勞, 或因忿怒, 或因醇酒, 或因厚味. 盖房勞者, 陰虛火動也. 忿怒者, 氣動生火也. 醇酒厚味者, 釀成濕熱也. 積熱旣久, 熱結下焦, 所以淋瀝作痛, 初則熱淋, 血淋, 久則煎熬水液, 稠濁如膏, 如砂如石也. 夫散熱利小便, 只能治熱淋, 血淋而已. 其膏淋, 沙淋, 石淋, 必須開鬱, 行氣, 破血, 滋陰方可也. 古方, 用鬱金ㆍ琥珀, 開鬱也. 靑皮ㆍ木香, 行氣也. 蒲黃ㆍ牛膝, 破血也. 黃柏ㆍ生地黃, 滋陰也. 東垣治小腹痛, 用靑皮ㆍ黃柏. 夫靑皮疏肝, 黃柏滋腎. 盖小腹, 乃肝腎之部位也. 《丹心》
ZZ	諸淋, 通用瀉腎湯ㆍ鬱金黃連丸ㆍ三因琥珀散ㆍ石韋散ㆍ五淋散ㆍ通草湯ㆍ琥珀散方見上ㆍ二神散方見上ㆍ必效散ㆍ海金沙散ㆍ澹寮方五淋散ㆍ婦人白茅湯. 小兒藥毒成淋.
DP	瀉腎湯
SS	諸淋小腹脹急, 甚者宜用此. 大黃 二錢(剉密器水浸一宿), 磁石碎 一錢六分, 石菖蒲ㆍ生地黃 各一錢, 玄參ㆍ細辛 各八分, 芒硝ㆍ赤茯苓ㆍ黃芩 各六分, 甘草 四分. 右剉, 水二盞煎藥至一盞半, 入大黃煎至七分去滓, 下芒硝攪勻, 空心服. 《入門》
DP	鬱金黃連丸
SS	治小腸, 膀胱積熱, 或癃閉不通, 或遺尿不禁, 或白濁如泔, 或膏淋如膿, 或如梔子水, 或如沙石米粒, 或如粉糊, 俱熱證也. 悉主之. 滑石ㆍ白茯苓 各四兩, 黑牽牛(頭末) 三兩, 黃芩ㆍ大黃ㆍ琥珀 各二兩, 鬱金ㆍ黃連 各一兩. 右爲末, 水丸梧子大, 沸湯下五七十丸. 《丹心》
DP	三因琥珀散
SS	治五淋澁痛, 小便出膿血. 琥珀ㆍ海金沙ㆍ沒藥ㆍ蒲黃 各等分. 右爲細末, 每三錢, 空心, 以萱草根煎湯調下. 《綱目》
DP	石韋散
SS	治諸淋. 滑石 二錢, 白朮ㆍ瞿麥ㆍ赤芍藥ㆍ冬葵子ㆍ石韋ㆍ木通 各一錢, 當歸ㆍ王不留行ㆍ甘草 各五分. 右爲末, 每二錢, 空心, 以小麥煎湯調下. 《局方》
SS	或剉一兩, 水煎服亦可.
DP	五淋散
SS	治五淋. 赤芍藥ㆍ山梔仁 各二錢, 當歸ㆍ赤茯苓 各一錢, 條黃芩ㆍ甘草 各五分. 右剉, 作一服, 空心, 水煎服. 《醫鑑》
DP	通草湯
SS	治五淋. 通草ㆍ葵子ㆍ茅根ㆍ桃膠ㆍ瞿麥ㆍ當歸ㆍ蒲黃ㆍ滑石ㆍ王不留行 各一錢, 甘草 五分. 右剉, 作一貼, 入薑 五片, 空心, 水煎服. 《濟生》
DP	必效散
SS	治一切淋. 當歸ㆍ生地黃ㆍ赤茯苓ㆍ滑石ㆍ牛膝ㆍ山梔仁ㆍ麥門冬ㆍ枳殼ㆍ萹蓄ㆍ木通ㆍ知母ㆍ黃柏二幷酒炒 各七分, 甘草 五分. 右剉, 作一貼, 入燈心一團, 空心, 水煎服. 《醫鑑》
DP	海金沙散
SS	治五淋, 一服如神. 當歸(酒洗)ㆍ大黃(酒浸)ㆍ牛膝(酒洗)ㆍ木香ㆍ雄黃ㆍ海金沙 各五錢. 右爲末, 每二錢, 臨臥好酒調下. 《醫鑑》
DP	澹寮五淋散
SS	治五淋. 梔子仁 一錢半, 赤茯苓ㆍ赤芍藥 各一錢, 木通ㆍ滑石ㆍ甘草 各八分, 竹葉ㆍ茵蔯 各五分. 右剉, 作一貼, 空心, 水煎服. 《永類》
DP	一方
SS	治諸淋. 四苓散 四錢, 益元散 二錢, 梔子仁 一錢. 右剉, 作一貼, 水煎, 空心服. 《丹心》
DP	白茅湯
SS	治婦人産後諸淋. 無問膏石冷熱, 皆治之. 白茅根 五錢, 瞿麥ㆍ白茯苓 各二錢半, 葵子ㆍ人參 各一錢二分半, 蒲黃ㆍ桃膠ㆍ滑石 各七分, 甘草 五分, 紫貝 二箇(煆), 石首魚頭中骨 四箇(煆). 右剉, 分二貼, 入薑 三片, 燈心二十莖, 空心, 水煎服. 《入門》
SS	或爲末, 每二錢, 木通湯調下.
DD	小兒藥毒成淋
ZZ	一年少, 自初生七箇月, 患淋病, 五日七日必一發. 其發也, 大痛捫地叫天, 水道方行, 狀如漆如粟者約一盞, 然後定. 診其脈, 輕則濇, 重則弦. 視其形, 瘦而稍長, 其色靑而蒼. 意其父必因多服下部藥, 遺熱在胎, 留於子之命門而然. 遂以紫雪, 和黃柏細末丸梧子大, 曬十分乾, 而與二百丸作一服, 經二時, 又與三百丸作一服. 率以熱湯下, 以食物壓之. 又經半日, 痛大作連腰腹, 水道乃行, 下如漆如粟者, 一大椀許, 其病減十分之八. 後以陳皮 一兩, 桔梗ㆍ木通 各半兩, 作一貼與之, 又下漆粟者一合許, 遂安. 《丹溪》


CC	赤白濁
ZZ	小便出赤濁, 或白濁, 其狀漩面如油, 光彩不定, 漩脚澄下, 凝如膏糊, 或如米泔, 或如粉糊, 或如赤膿, 皆是濕熱內傷也. 猶如天氣熱則水渾濁, 渾濁之病, 濕熱明矣. 《回春》
ZZ	先賢有言, 夏則土燥而水濁, 冬則土堅而水淸, 此其理也. 水火旣濟, 則土自堅, 其流淸矣. 小便白濁, 皆脾有虛熱, 而腎不足, 土邪干水也. 《得效》
ZZ	內經曰, 水液渾濁, 皆屬於熱.
ZZ	便濁之證, 因脾胃之濕熱, 下流滲入膀胱, 故使溲便, 或白或赤, 而渾濁不淸也. 血虛而熱甚者, 則爲赤濁, 此心與小腸主病, 屬火故也, 氣虛而熱微者, 則爲白濁, 肺與大腸主病, 屬金故也. 《正傳》
ZZ	赤白濁, 皆因脾胃濕熱, 中焦不淸, 濁氣滲入膀胱爲濁. 《入門》
ZZ	赤者, 心虛有熱, 由思慮而得之, 白者, 腎虛有寒, 因嗜慾而致也. 《醫鑑》
ZZ	小便濁主濕熱, 有痰有虛. 赤屬血, 白屬氣, 與痢疾帶下同治. 《丹心》
ZZ	赤白濁, 肥人多濕痰, 二陳湯, 加蒼朮ㆍ白朮ㆍ升麻ㆍ柴胡, 或星半蛤粉丸, 瘦人是虛火, 四物湯, 加知母ㆍ黃柏, 或珍珠粉丸方見精門ㆍ樗柏丸. 《入門》
ZZ	思慮勞心, 宜辰砂妙香散方見神門ㆍ金蓮丸. 房勞傷腎者, 萆薢分淸飮, 小兎絲子元方見虛勞. 脾精不斂成漏濁, 宜蒼朮難名丹ㆍ四炒固眞丹ㆍ蠟苓元. 胃氣下陷, 宜補中益氣湯方見內傷.
ZZ	凡便濁, 必兼服加減珍珠粉丸. 《入門》
ZZ	治法, 宜燥濕降火, 兼升擧之, 二陳湯, 加二朮ㆍ升麻ㆍ柴胡ㆍ白芍藥. 《丹心》
ZZ	白濁, 宜四君子湯方見氣門, 合五苓散方見寒門煎服. 《直指》 又秘精元ㆍ固本元ㆍ半苓丸ㆍ導赤湯, 皆宜.
ZZ	赤濁, 宜加味淸心飮ㆍ淸心蓮子飮方見消渴.
ZZ	赤白濁, 通用芡實元方見精門ㆍ妙應丸ㆍ辰砂妙香散方見神門ㆍ水火分淸飮ㆍ桑螵蛸散.
ZZ	赤白濁, 小腹疼痛不可忍, 宜作寒治, 東垣酒煮當歸丸最妙方見婦人. 《正傳》
DP	星半蛤粉丸
SS	治濕熱白濁. 蛤粉 二兩, 南星ㆍ半夏(幷薑製)ㆍ蒼朮ㆍ靑黛 各一兩. 右爲末, 薑汁煮神麴作糊, 和丸梧子大, 空心, 薑湯下五七十丸. 《入門》
DP	樗柏丸
SS	治濕熱痰火, 小便濁. 黃柏降火 三兩, 樗根白皮澁腸 一兩, 靑黛解鬱ㆍ乾薑斂肺下氣 各三錢, 滑石利竅ㆍ蛤粉入腎ㆍ神麴燥濕 各五錢. 右爲末, 神麴糊和丸梧子大, 空心, 白湯下五七十丸. 《入門》
DP	金蓮丸
SS	治思慮傷心, 小便赤濁. 石蓮肉ㆍ白茯苓ㆍ龍骨ㆍ天門冬ㆍ麥門冬ㆍ柏子仁ㆍ當歸ㆍ酸棗仁ㆍ紫石英ㆍ遠志ㆍ乳香ㆍ龍齒 各一兩. 右爲末, 蜜丸梧子大, 朱砂爲衣, 空心, 溫酒, 或棗湯下七十丸. 《入門》
DP	萆薢分淸飮
SS	治小便白濁, 凝脚如糊. 石菖蒲ㆍ烏藥ㆍ益智仁ㆍ萆薢ㆍ白茯苓 各一錢, 甘草 五分. 右剉, 作一貼, 空心, 入鹽一捻, 水煎服. 《正傳》
DP	蒼朮難名丹
SS	治脾精不禁, 小便漏濁, 淋瀝不止, 手足力乏, 腰背痠疼. 盍用蒼朮等劑以斂脾精, 斂脾謂何, 精生於穀也. 蒼朮(製) 四兩, 茴香(炒)ㆍ川練子肉 各七錢半, 川烏(炮)ㆍ破故紙(炒)ㆍ白茯苓ㆍ龍骨 各一兩. 右爲末, 酒麪糊和丸梧子大, 朱砂爲衣, 空心, 米飮下五七十丸. 《直指》
DP	四炒固眞丹
SS	治元藏久虛, 遺精白濁, 五淋七疝, 婦人崩帶等證. 蒼朮 一斤, 剉作四分. 一分以茴香ㆍ靑鹽 各一兩, 同炒. 一分以烏藥ㆍ川練子 各一兩, 同炒. 一分以川椒ㆍ破故紙 各一兩, 同炒. 一分以酒醋同炒, 俱以朮黃色爲度. 只取朮爲末, 以煮藥酒醋打糊和丸梧子大, 空心, 每取三五十丸. 男子酒下, 婦人醋湯下. 《入門》
SS	醉飽後, 色慾不節, 傷脾損腎, 脾來剋腎, 土剋水也. 小便黃濁, 其脈脾部洪數, 腎部微澁. 其證, 尿下如梔子汁, 澄下桶底如石灰脚, 或如血點凝結在內. 法當補養脾胃, 宜此藥. 《醫鑑》
DP	蠟苓元
SS	一名威喜元. 治腎有邪濕, 精氣不固, 小便白濁, 淋瀝不止. 及婦人白淫, 白帶, 小便如泔等證. 雪白茯苓四兩剉, 以猪苓剉二錢半, 同放於磁器中, 用水煮二十餘沸, 去猪苓, 取出焙爲末. 將黃蠟四兩熔化和丸彈子大, 空心細嚼, 以棗湯徐徐送下, 以小便淸爲度. 《得效》 《入門》
DP	加減珍珠粉丸
SS	治赤白濁, 及白淫通用. 黃柏半生半炒ㆍ蛤粉 各三兩, 滑石 二兩, 樗根白皮 一兩, 靑黛ㆍ乾薑(炒褐色) 各五錢. 右爲末, 炒神麴打糊和丸梧子大, 空心, 溫酒下七十丸, 或百丸.
SS	黃柏降陰火, 除濕熱. 蛤粉鹹補腎. 滑石利竅. 樗根白皮大燥濕熱. 靑黛解鬱降火. 乾薑斂肺氣下降, 生陰血, 鹽製, 炒微黑用之. 《丹心》
DP	秘精元
SS	治下虛脬寒, 小便白濁. 牡蠣(煆)ㆍ兎絲子(酒製)ㆍ龍骨生ㆍ五味子ㆍ韭子(炒)ㆍ白茯苓ㆍ白石脂(煆)ㆍ桑螵蛸(酒灸) 各等分. 右爲細末, 酒糊和勻丸如梧子大, 空心, 鹽湯下七九十丸. 《丹心》
SS	一名固精元.
DP	固本元
SS	治小便濁. 甘草(灸) 三兩, 猪苓 二兩半, 蓮花蘂ㆍ黃連 各二兩, 白茯苓ㆍ縮砂ㆍ益智仁ㆍ半夏(薑製)ㆍ黃柏(炒) 各一兩. 右爲末, 湯浸蒸餠和丸梧子大, 空心, 溫酒下五七十丸. 《正傳》
DP	半苓丸
SS	治白濁. 卽精門, 猪苓丸也. 《正傳》
DP	導赤湯
SS	治尿如米泔色, 不過二服愈. 木通ㆍ滑石ㆍ黃柏ㆍ赤茯苓ㆍ生地黃ㆍ梔子仁ㆍ甘草梢 各一錢, 枳殼ㆍ白朮 各五分. 右剉, 作一貼, 空心, 水煎服. 《回春》
DP	加味淸心飮
SS	治心熱, 小便赤濁. 蓮肉ㆍ白茯苓 各一錢半, 益智仁ㆍ麥門冬ㆍ遠志ㆍ人參 各八分, 石菖蒲ㆍ車前子ㆍ白朮ㆍ澤瀉ㆍ甘草 各五分. 右剉, 作一貼, 入燈心二十莖, 空心, 水煎服. 《得效》
DP	妙應丸
SS	治赤白濁. 兎絲子(酒製)ㆍ桑螵蛸(酒灸)ㆍ川練肉 各五錢, 牡蠣(煆) 三錢, 龍骨ㆍ辰砂ㆍ石菖蒲ㆍ白茯苓ㆍ益智仁ㆍ蓮肉ㆍ縮砂 各二錢半. 右爲末, 山藥糊和丸梧子大, 午間人參, 酸棗仁湯下五十丸, 臨臥粳米湯下五十丸. 《丹心》
DP	雞淸元
SS	小便濁通用. 大半夏, 生爲末, 以雞子淸和丸梧子大, 稍乾, 以猪苓夾和, 慢火同炒, 丸子裂爲度. 留猪苓末, 養藥, 收貯器中, 以白茯苓煎湯, 空心下三五十丸. 《直指》
DP	水火分淸飮
SS	治赤白濁. 赤茯苓 一錢, 益智仁ㆍ萆薢ㆍ石菖蒲ㆍ猪苓ㆍ車前子ㆍ澤瀉ㆍ白朮ㆍ陳皮ㆍ枳殼ㆍ升麻 各七分, 甘草 五分. 右剉, 作一貼, 酒水相半煎, 空心服. 《醫鑑》
DP	桑螵蛸散
SS	小便白如稠米泔, 日數十次, 心神恍惚, 瘦瘁. 此以女勞得之也. 桑螵蛸(鹽水拌蒸)ㆍ遠志(薑製)ㆍ石菖蒲(鹽炒)ㆍ龍骨ㆍ人參ㆍ白茯神ㆍ當歸(酒洗)ㆍ鱉甲(醋灸) 各五錢, 甘草(灸) 二錢半. 右爲末, 每二錢, 臨臥, 以人參, 茯苓, 桑白皮煎湯調下. 盖桑皮行水, 接螵蛸歸腎經之意也. 《直指》


CC	蠱病白淫
ZZ	內經曰, 脾傳之腎, 病名曰疝瘕, 小腹寃熱而痛, 出白, 一名曰蠱. 註曰, 腎脈貫脊屬腎, 絡膀胱. 故小腹寃熱而痛, 溲出白液也. 寃熱內結, 消蝕脂肉, 如蟲之蝕, 日內損削, 故云交接漸微也.
ZZ	夫脾受風邪, 傳於腎經, 邪熱內爍, 故其證小腹寃熱而痛, 溲出白液, 病名曰蠱. 盖邪熱內鬱, 眞精不守故也. 宜肉蓯蓉丸. 《類聚》
ZZ	內經曰, 思想無窮, 所願不得, 意淫於外, 入房太甚, 宗筋弛縱, 發爲筋痿, 及爲白淫, 謂白物淋淫, 如精之狀也. 宜半苓丸方見上.
ZZ	戴人曰, 遺尿, 閉癃, 陰痿, 脬痺, 精滑, 白淫, 皆男子之疝也. 血涸, 不月, 腰膝上熱, 足躄, 嗌乾, 癃閉, 小腹有塊, 或定或移, 前陰突出, 後陰痔核, 皆女子之疝也. 但女子不謂之疝, 而謂之瘕也. 《子和》
DP	肉蓯蓉丸
SS	治蠱病. 肉蓯蓉ㆍ白茯苓ㆍ黃芪ㆍ澤瀉ㆍ牡蠣粉ㆍ五味子ㆍ龍骨ㆍ當歸 各一兩. 右爲末, 蜜丸梧子大, 空心, 酒下三十丸. 《類聚》


CC	脬痺證
ZZ	內經曰, 脬痺者, 小腹膀胱, 按之內痛, 若沃以湯, 澁于小便, 上爲淸涕.
ZZ	夫膀胱者, 津液之府, 氣化則能出. 今風寒濕邪氣, 客于脬中, 則氣不能化出, 故脬滿而水道不通也. 足太陽之經, 從巓, 入絡腦, 腦氣下灌出於鼻爲涕也. 《綱目》
ZZ	脬痺, 卽寒淋之類也. 屬風寒濕, 宜巴戟丸ㆍ溫腎湯. 《入門》
DP	巴戟丸
SS	治脬痺, 小便澁而不通. 巴戟 一兩半, 桑螵蛸(麩炒)ㆍ遠志(薑製)ㆍ生乾地黃(酒洗)ㆍ山藥ㆍ附子(炮)ㆍ續斷ㆍ肉蓯蓉(酒浸) 各一兩, 杜冲(炒)ㆍ石斛ㆍ鹿茸ㆍ龍骨ㆍ兎絲子(酒煮)ㆍ五味子ㆍ山茱萸ㆍ官桂 各三錢. 右爲末, 蜜丸梧子大, 空心, 酒下五七十丸. 《綱目》
DP	溫腎湯
SS	治脬痺, 小便不利. 赤茯苓ㆍ白朮ㆍ澤瀉ㆍ乾薑(炮) 各一錢二分半. 右剉, 作一貼, 空心, 水煎服. 《類聚》


CC	莖中痒痛
ZZ	童兒精未盛而御女, 老人陰已痿而思色, 以降其精, 則精不出而內敗, 莖中痛澁而爲淋. 八味丸料, 加車前子ㆍ牛膝, 煎服. 《入門》
ZZ	若精已竭而復耗之, 則大小便道牽疼, 愈疼則愈欲大小便, 愈便則愈疼, 八味丸方見五藏, 倍附子救之. 凡此當滋化源, 不可誤用知柏淡滲之劑, 旣瀉眞陽, 復損眞陰. 《入門》
ZZ	肝經氣滯有熱, 玉莖引脇刺痛, 宜參苓琥珀湯. 《入門》
ZZ	病淋而莖中痛不可忍, 六君子湯方見痰飮, 加知母ㆍ黃柏ㆍ滑石ㆍ石韋ㆍ琥珀, 煎服. 《丹心》
ZZ	莖中痛, 出白津, 小便閉, 時作痒, 小柴胡湯方見寒門, 加梔子ㆍ澤瀉ㆍ黃連(炒)ㆍ木通ㆍ龍膽草ㆍ赤茯苓, 煎服, 兼服六味地黃丸方見五藏爲妙. 《回春》
ZZ	小便淋澁, 莖中作痛, 屬肝經濕熱, 用龍膽瀉肝湯. 《回春》 方見前陰
ZZ	精竭不痛莖痒者, 八味丸, 熱盛莖中澁痛, 導赤散方見五藏, 加梔子ㆍ大黃. 《入門》
ZZ	莖中痒, 出白津, 多因脾土不足, 不能滋生金水, 以致肝經血虛火燥, 宜補中益氣湯, 與淸心蓮子飮間服. 盖脾胃爲肝腎之源, 心實主之. 《入門》
ZZ	陰莖痛, 乃厥陰經氣滯兼熱, 用甘草梢, 盖欲緩其氣耳. 《正傳》
DP	參苓琥珀湯
SS	治淋澁, 莖中痛不可忍. 川練肉ㆍ甘草梢 各一錢, 玄胡索 七分, 人參 五分, 赤茯苓 四分, 琥珀ㆍ澤瀉ㆍ柴胡ㆍ當歸尾ㆍ靑皮ㆍ黃柏 各三分. 右剉, 作一貼, 入燈心一團, 空心, 水煎服. 《入門》
DP	一方
SS	治淋, 莖中痛. 甘草梢ㆍ木通 各二錢, 靑皮ㆍ黃柏ㆍ澤瀉 各一錢. 右剉, 作一貼, 空心, 水煎服. 《丹心》


CC	交腸證
ZZ	婦人小便中出大便, 名交腸證, 服五苓散效. 如未愈, 舊幞頭燒灰, 酒調服之. 《得效》
ZZ	一婦人病愈後, 小便出屎, 此陰陽失於傳送, 名爲大小腸交也. 先服五苓散方見寒門二劑, 又用補中益氣湯而愈. 《回春》
ZZ	一婦人性嗜酒, 常痛飮不醉, 忽糟粕出前竅, 溲尿出後竅, 六脈皆沈澁. 與四物湯, 加海金沙ㆍ木香ㆍ檳榔ㆍ木通ㆍ桃仁, 服之而愈. 此人酒多, 氣升不降, 陽極虛. 又酒濕積久生熱, 煎熬其血, 陰亦太虛. 陰陽俱虛, 而暫時活者, 以其形實, 酒中穀氣尙在故也. 三月後必死, 果然. 《丹溪》


CC	小便多寡
ZZ	老人與壯年飮水, 無異多寡, 壯年小便甚少, 而老者小便甚多何也. 曰, 壯者, 如春夏之氣, 升者多而降者少, 老者, 如秋冬之氣, 降者多而升者少, 故不同耳. 《正傳》


CC	飮後卽小便
ZZ	內經曰, 飮入於胃, 游溢精氣, 上輸於脾, 脾氣散精, 上歸於肺. 病人飮入胃, 遽覺至臍下, 便欲小便, 由精氣不輸於脾, 不歸於肺. 故心火上攻, 使口燥咽乾, 宜補中益氣湯. 《東垣》
ZZ	靈樞曰, 人飮酒, 酒入胃, 穀未熟而小便獨先下何也. 盖酒者, 熟穀之液, 其氣悍以淸. 故後穀而入, 先穀而液出焉.


CC	單方
XX	凡四十八種. 有透膈散, 牛膝膏.
DP	滑石
SS	能利竅, 以通水道. 爲至燥之劑. 《湯液》
SS	利小便, 治淋澁, 多單使滑石, 卽益元散方見暑門是也. 《本草》
DP	硝石
SS	治五淋, 及小便不通. 雪白硝石細硏, 每二錢. 勞淋, 葵子湯下. 血淋, 熱淋, 幷冷水調下. 氣淋, 木通湯下. 石淋, 隔紙炒, 溫水調下. 小便不通, 小麥煎湯下. 幷空心服. 名曰透膈散. 諸藥無效, 服此立愈. 《本草》
DP	海金沙
SS	通利小腸. 治沙淋尿閉. 每取一兩, 入臘茶末五錢和勻, 以生薑ㆍ甘草煎湯, 調三錢服. 《本草》
DP	浮石
SS	治砂淋, 澁痛. 右爲末, 取二錢, 空心, 以甘草湯調下. 《直指》
DP	淋石
SS	患石淋人尿中出小石也. 主石淋, 水磨服之, 當得碎石, 隨尿出也. 出時, 收貯用之. 《直指》
DP	甘草梢
SS	味淡者, 主莖中刺痛. 同木通, 空心, 煎服.
SS	治尿管澁痛. 取味淡不甘者用之. 《湯液》
DP	萆薢
SS	治夜多小便, 或遺尿. 又治尿數, 日夜無度. 剉水煎服, 或爲末, 酒糊丸, 空心, 鹽湯下七十丸. 《得效》
DP	牛膝
SS	療老人遺尿.
SS	小便澁, 莖中痛欲死, 酒煎, 空心服. 《本草》
SS	牛膝膏, 治死血作淋最妙. 牛膝一兩, 剉水五盞煎至一盞, 入麝香少許, 空心服. 盖牛膝治淋聖藥也. 《丹心》
DP	車前草
SS	利小便, 通五淋及癃閉不通. 採根葉, 擣取汁一盞, 入蜜一匙調服.
SS	沙石淋, 取汁, 寒水石末調服. 血淋, 取汁單服, 空心. 車前子, 與根葉同功, 煎服, 末服幷佳. 《本草》
DP	澤瀉
SS	治五淋, 止小便澁數.
SS	去脬中留垢, 止小便淋瀝. 以味鹹能泄伏水, 去脬中久陳積物也. 煎服, 末服幷佳. 《湯液》
DP	地膚草
SS	利小便. 又主小便不通. 取汁服卽通, 有迴生起死之功.
SS	子與莖葉同功. 水煎服之. 《本草》
DP	木通
SS	治五淋, 開關格. 又主小便數急痛. 剉煎, 空心服.
SS	通草同功. 《本草》
DP	瞿麥
SS	主五淋, 及諸癃閉關格. 水煎服之.
SS	治石淋, 瞿麥子爲末, 酒服一錢, 石卽下. 《本草》
DP	黃芩
SS	治五淋, 又治熱淋, 血淋. 水煎服. 《本草》
DP	益智仁
SS	主小便頻數不禁, 又止滑數. 入鹽水煎服, 或丸服亦佳. 《醫鑑》
DP	酸漿草
SS	治諸淋澁痛, 利水道. 擣取汁一合, 酒一合, 空心, 和服立通. 《本草》
DP	石韋
SS	治五淋癃閉, 及脬囊結熱不通, 利水道. 水煎服之. 《本草》
DP	牽牛子
SS	主癃閉, 小便不通, 利水道. 取頭末二錢, 以木通, 梔子煎湯, 調下. 《本草》
DP	燈心草
SS	主五淋, 能利水道. 空心, 水煎服之. 《本草》
DP	萹蓄
SS	治五淋, 及小便不通. 生水邊, 開紫花. 萹蓄根, 擣取汁一盞, 空心服卽通. 《經驗》
DP	葎草
SS	主五淋, 利小便. 擣汁服, 或水煎服.
SS	膏淋, 取汁二升, 和醋二合, 空心服一盞卽愈. 《本草》
DP	萱草根
SS	治小便澁痛, 下沙石淋. 取根擣汁, 空心服. 《丹心》
DP	楡白皮
SS	治五淋, 又主石淋. 水煎, 空心服. 滑能利竅也. 《本草》
DP	茯苓
SS	治五淋, 主小便不通, 利水道. 煎服, 末服幷佳. 《本草》
DP	琥珀
SS	通五淋, 又治諸般沙石淋, 能利小便. 爲末, 二錢, 空心, 以葱白煎湯調下, 一服立效. 《綱目》
DP	虎杖根
SS	通五淋, 利小便. 剉取一兩水煎, 入麝香, 乳香末各少許, 調服空心, 卽效. 俗名杜牛膝. 《本草》
DP	梔子
SS	通五淋, 利小便. 又治血滯小便不利, 熱淋, 血淋尤效.
SS	梔子實非利小便, 乃淸肺也. 肺氣淸而膀胱得此氣, 能化而出尿也. 《湯液》
DP	猪苓
SS	利小便, 通水道. 剉煎服之. 《本草》
SS	五苓散, 有猪苓, 能利水道. 諸湯劑無若此駃. 《湯液》
DP	山茱萸
SS	止小便滑數, 又療老人尿不節. 煎服, 丸服幷佳. 《本草》
DP	桑螵蛸
SS	止小便滑數, 療遺尿, 治白濁. 酒蒸爲末, 薑湯下二錢妙. 《丹心》
DP	牡蠣粉
SS	止小便滑利. 或丸服, 或末服. 《本草》
DP	石首魚頭中骨
SS	主石淋. 火煆爲末, 空心, 和水服二錢. 《本草》
DP	石龍子
SS	主五淋, 利水道, 下石淋. 取一枚, 火灸爲末, 空心, 和水服. 《本草》
DP	蚯蚓汁
SS	療小便不通. 空心服, 半椀立通. 《本草》
DP	螻蛄
SS	下石淋, 下水道. 取七枚, 鹽二兩, 新瓦上拌焙爲末, 溫酒調一錢服卽愈. 《本草》
SS	治小便不通, 諸藥無效, 取活者一枚生硏, 入麝香少許, 新汲水調下, 空心, 立通. 《類聚》
DP	桃膠
SS	破石淋. 取如棗子許, 夏冷水冬溫水, 空心和服, 日三, 石當下. 《本草》
DP	獼猴桃
SS	下石淋. 取熟者食之.
SS	藤中汁至滑, 下石淋. 取汁, 和薑汁少許服之. 《本草》
DP	冬葵子
SS	治五淋, 利小便.
SS	根亦療淋, 利小便. 幷水煮, 空心服之. 《本草》
DP	冬瓜
SS	治五淋, 利小便. 取汁飮一盞. 《本草》
DP	紅蜀葵根莖
SS	治淋, 利小便. 花與子亦同功. 水煎服之. 《本草》
DP	亂髮灰
SS	主五淋, 又療轉脬小便不通, 取髮灰末二錢, 醋湯調服. 《綱目》
SS	血淋取灰二錢, 以白茅根, 車前草煎湯調下. 《丹心》
SS	髮灰, 補陰之功甚捷. 《丹心》
DP	人爪甲
SS	治轉脬尿閉, 自取爪甲燒灰, 和水服. 《本草》
DP	猪膽
SS	主小便不通. 取膽, 納熱酒中調服. 《本草》
SS	小便閉澁, 生猪膽, 籠住莖頭, 少頃, 汁入尿自出. 婦人, 以汁滴入陰戶中, 必通. 《類聚》
DP	猪脬
SS	治遺尿. 洗灸熟, 空心, 溫酒嚼下. 《得效》
DP	羊肚
SS	主小便數. 取肥肚, 作羹食之. 《本草》
SS	治遺尿. 羊肚系, 盛水滿, 線縛兩頭, 煮熟, 取中水頓服, 差. 《綱目》
DP	牛尿
SS	利小便, 療小便不通. 取熱雄牛尿飮之. 《本草》
DP	雞腸
SS	主遺尿, 小便不禁. 取鳥雄雞腸, 治如食法作臛, 溫酒和服.
SS	或燒爲末, 溫酒調服一錢妙. 《本草》
DP	雄雞肶胵裏黃皮
SS	主遺尿, 及小便滑數不禁. 取燒灰每二錢, 溫酒調下. 男用雌, 女用雄, 幷腸燒服, 尤良. 《本草》


CC	鍼灸法
ZZ	癃閉, 取陰蹻卽照海穴ㆍ大敦ㆍ委陽ㆍ大鍾ㆍ行間ㆍ委中ㆍ陰陵泉ㆍ石門. 《甲乙》
ZZ	小便淋閉, 關元八分ㆍ三陰交三分卽透ㆍ陰谷ㆍ陰陵泉ㆍ氣海ㆍ太谿ㆍ陰交. 《綱目》
ZZ	石淋, 取關元ㆍ氣門ㆍ大敦. 《東垣》
ZZ	血淋, 取氣海ㆍ關元. 《東垣》
ZZ	熱淋, 陰陵泉ㆍ關元ㆍ氣衝. 《東垣》
ZZ	小便滑數, 中極灸ㆍ腎兪ㆍ陰陵泉ㆍ氣海ㆍ陰谷ㆍ三陰交. 《綱目》
ZZ	遺尿不禁, 取陰陵泉ㆍ陽陵泉ㆍ大敦ㆍ曲骨. 《東垣》
ZZ	莖中痛, 行間灸三十壯, 又取中極ㆍ太谿ㆍ三陰交ㆍ復溜. 《資生》
ZZ	白濁, 腎兪灸, 又取章門ㆍ曲泉ㆍ關元ㆍ三陰交. 《綱目》
ZZ	婦人, 轉脬不得尿, 取曲骨ㆍ關元. 《甲乙》
ZZ	婦人, 陰中痛, 取陰陵泉. 《甲乙》


BB	大便


CC	大便原委
ZZ	難經曰, 大腸小腸會爲闌門. 盖胃中水穀腐熟, 自胃下口, 傳入於小腸上口, 自小腸下口, 泌別淸濁, 水液入膀胱爲溲尿, 滓穢入大腸爲大便. 由闌門而分別, 關闌分隔, 故名爲闌門也. 《綱目》
ZZ	內經曰, 大腸者, 傳導之官, 化物出焉. 註曰, 化物謂大便也.


CC	大便病因
ZZ	犯賊風虛邪者, 陽受之, 食飮不節, 起居不時者, 陰受之. 陽受之則入六府, 陰受之則入五藏, 入六府, 則身熱不時臥, 上爲喘呼, 入五藏, 則䐜滿閉塞, 下爲飱泄, 久爲腸澼腸澼謂痢疾. 《內經》
ZZ	春傷於風, 夏必飱泄.
ZZ	春傷於風, 邪氣留連, 乃爲洞泄.
ZZ	久風入中, 則爲腸風飱泄.
ZZ	淸氣在下則生飱泄.
ZZ	濕勝則濡泄. 註曰. 濕勝則內攻於脾胃, 脾胃受濕, 則水穀不分, 故大腸傳導而注瀉也. 《內經》
ZZ	倉廩不藏者, 是門戶不要也. 註曰, 是大腸之門戶, 不得斂也. 《內經》
ZZ	大腸有寒則多鶩溏, 有熱則便腸垢. 《仲景》
ZZ	腸垢者, 腸間積汁垢膩也. 亦曰滯下, 言濕火滯於腸中, 故謂之滯下. 《入門》
ZZ	痢因有二. 一者, 暑月煩渴, 恣食生冷, 二者, 夜臥失被風濕外侵. 二者, 皆令水穀不化, 鬱而生熟, 熱與濕合, 傷氣分, 則成白痢, 傷血分, 則成赤痢, 氣血俱傷, 則成赤白痢. 《丹心》
ZZ	古人云, 無積不成痢. 皆由暑月多食生冷, 不能剋化, 飮食積滯而成痢也. 《類聚》


CC	辨便色
ZZ	腸中寒則腸鳴飱泄, 腸中熱則出黃如糜. 《靈樞》
ZZ	瀉白爲寒, 靑黃紅赤黑皆爲熱也. 或以痢色靑爲寒者, 誤也. 傷寒少陰病, 下痢純靑水者, 熱在裏也. 小兒急驚, 利色多靑爲熱明矣. 痢色黃者, 脾熱也. 痢色紅者爲熱, 心火之色, 或赤者, 熱之甚也. 色黑者, 由火熱亢極, 則反兼水化, 故色黑也. 《原病》
ZZ	血寒則凝, 痢色必紫黑成塊, 或雜膿血. 盖膿爲陳積也. 血爲新積也. 《入門》
ZZ	濕多成五泄, 如水傾下. 《入門》
ZZ	熱痢, 紫黑色, 寒痢, 白如鴨溏, 濕痢, 下如黑豆汁, 風痢, 純下靑水, 氣痢, 狀如蟹渤, 赤痢, 色黃或如魚腦, 虛痢, 色白如鼻涕凍膠, 蠱疰痢, 黑如雞肝. 《入門》


CC	脈法
ZZ	泄瀉脈緩, 時小結者生, 浮大數者死. 《正傳》
ZZ	病泄, 脈洪而大爲逆. 《靈樞》
ZZ	泄而脫血, 脈實者, 難治. 《內經》
ZZ	泄瀉脈多沈. 傷風則浮, 傷寒則沈細, 傷暑則沈微, 傷濕則沈緩. 《醫鑑》
ZZ	瀉脈自沈, 沈遲寒侵, 沈數火熱, 沈虛滑脫, 暑濕緩弱, 多在夏月. 《回春》
ZZ	腸澼下膿血, 脈沈小留連者生, 數疾且大有熱者死. 《脈經》
ZZ	下痢, 脈微弱數者, 爲欲自止, 雖發熱不死. 《仲景》
ZZ	下痢, 脈大者, 爲未止. 《仲景》
ZZ	下痢, 日十餘行, 脈反實者死. 《仲景》
ZZ	下痢宜微小, 不宜洪大. 《得效》
ZZ	下痢微小却爲生, 脈大浮洪無差日. 《脈訣》
ZZ	無積不痢脈宜滑大, 浮弦急死沈細無害. 《脈訣》
ZZ	凡痢, 身涼脈細者生, 身熱脈大者死. 《丹心》
ZZ	下痢, 脈微小吉, 浮洪者難治. 《濟生》
ZZ	大便閉結, 脾脈沈數, 下連於尺, 爲陽結, 二尺脈虛, 或沈細而遲, 爲陰結, 右尺脈浮, 爲風結. 《醫鑑》
ZZ	燥結之脈, 沈伏勿疑, 熱結沈數, 虛結沈遲. 若是風燥, 右尺浮肥. 《回春》
ZZ	老人虛人閉結, 脈雀啄者, 不治. 《醫鑑》


CC	泄證有五
ZZ	有胃泄ㆍ脾泄ㆍ大腸泄ㆍ小腸泄ㆍ大瘕泄.
ZZ	胃泄者, 飮食不化, 色黃, 宜胃風湯.
ZZ	脾泄者, 腹脹滿, 泄注, 食則吐逆, 宜胃苓湯.
ZZ	大腸泄者, 食已窘迫, 大便色白, 腸鳴切痛, 宜五苓散方見寒門.
ZZ	小腸泄者, 溲澁而便膿血, 小腹痛, 宜芍藥湯.
ZZ	大瘕泄者, 裏急後重, 數至圊而不能便, 莖中痛, 宜大黃湯. 《醫林》
DP	胃風湯
SS	治腸胃濕毒, 腹痛泄瀉, 下如黑豆汁, 或下瘀血. 人參ㆍ白朮ㆍ赤茯苓ㆍ當歸ㆍ川芎ㆍ白芍藥ㆍ桂皮ㆍ甘草 各一錢. 右剉, 作一貼, 入粟米一撮, 水煎服. 《得效》
DP	胃苓湯
SS	治脾胃濕盛, 泄瀉腹痛, 水穀不化. 蒼朮ㆍ厚朴ㆍ陳皮ㆍ猪苓ㆍ澤瀉ㆍ白朮ㆍ赤茯苓ㆍ白芍藥 各一錢, 肉桂ㆍ甘草 各五分. 右剉, 作一貼, 入薑 三片, 棗 二枚, 水煎服. 《醫鑑》


CC	泄瀉諸證
ZZ	有濕泄ㆍ濡泄ㆍ風泄ㆍ寒泄ㆍ暑泄ㆍ火泄ㆍ熱泄ㆍ虛泄ㆍ滑泄ㆍ飱泄ㆍ酒泄ㆍ痰泄ㆍ食積泄ㆍ脾泄ㆍ腎泄ㆍ脾腎泄ㆍ瀼泄ㆍ暴泄ㆍ洞泄ㆍ久泄.
ZZ	凡泄皆兼濕, 初宜分利中焦, 滲利下焦, 久則升擧, 必滑脫不禁, 然後用澁藥止之. 《入門》
ZZ	治泄, 補虛, 不可純用甘溫太甘, 甘則生濕, 淸熱, 亦不可太苦, 苦則傷脾, 惟淡劑利竅爲妙. 《入門》
ZZ	治瀉之法, 先當分利水穀, 車前子煎湯, 調五苓散方見寒門. 次則理正中焦, 理中湯ㆍ治中湯方見寒門. 理中治不效, 然後方可斷下, 固腸丸是也. 《濟生》
ZZ	治瀉, 須先中焦, 理中湯丸是也. 次分利水穀, 五苓散是也. 治中不效, 然後斷下, 赤石脂禹餘粮湯方見寒門.
ZZ	治泄瀉諸藥, 多作丸子服之. 《正傳》
ZZ	凡泄瀉, 小便淸白不澁爲寒, 赤澁爲熱. 《原病》
ZZ	手足寒爲冷證, 手足溫爲熱證. 《直指》
ZZ	大便完穀不化, 而色不變, 吐利腥穢, 小便淸白不澁, 身冷不渴, 脈微細而遲者, 皆寒證也. 凡穀肉消化, 無問色及他證, 便斷爲熱. 夫寒泄而穀消化者, 未之有也. 《原病》
ZZ	或火性急速, 傳化失常, 完穀不化, 而爲飱泄者, 亦有之. 仲景曰, 邪熱不殺穀, 然熱得濕則爲飱泄也. 《原病》
ZZ	暴瀉非陽, 久瀉非陰. 《機要》
ZZ	通治, 用三白湯ㆍ燥濕湯ㆍ益元散方見暑門.
DP	固腸丸
SS	治泄痢日久, 滑數瘦弱, 以此澁之. 龍骨ㆍ附子(炮)ㆍ(枯)白礬ㆍ訶子皮 各一兩, 丁香ㆍ良薑ㆍ赤石脂ㆍ白豆蔲ㆍ縮砂 各五錢, 木香 三錢. 右爲末, 醋糊和丸梧子大, 粟米飮下三十丸. 《入門》
DP	三白湯
SS	治一切泄瀉. 白朮ㆍ白茯苓ㆍ白芍藥 各一錢半, 甘草(灸) 五分. 右剉, 作一貼, 水煎服.
SS	三白, 泄瀉之要藥也. 《入門》
DP	燥濕湯
SS	治諸泄瀉. 白朮 二錢, 白茯苓ㆍ白芍藥(炒) 各一錢半, 陳皮 一錢, 甘草(灸) 五分. 右剉, 作一貼, 水煎服. 《必用》
SS	此三白湯, 加陳皮一味也.
SS	一名朮苓芍藥湯.
DD	濕泄
ZZ	卽濡泄也, 亦名洞泄. 其證, 如水傾下, 腸鳴, 身重, 腹不痛. 《入門》
ZZ	左傳曰, 雨淫腹疾, 是也.
ZZ	寒濕傷於脾胃, 不能腐熟水穀, 故洞泄如水, 謂之濡泄. 胃苓湯, 加草豆蔲主之. 《綱目》
ZZ	濕瀉身痛, 五苓散, 加羌活ㆍ蒼朮. 《得效》
ZZ	水穀不化, 淸濁不分, 是濕泄也. 《回春》
ZZ	凡瀉水腹不痛, 是濕泄, 宜麴芎丸. 《本事》
ZZ	大渴引飮, 因致水穀一時倂下, 宜五苓散. 《易老》
ZZ	洞泄, 宜瀉濕湯ㆍ衛生湯ㆍ萬病五苓散.
EP	麴芎丸
SS	治風濕滑泄. 神麴ㆍ芎藭ㆍ白朮ㆍ附子(炮) 各等分. 右爲末, 麪糊和丸梧子大, 空心, 米飮下三五十丸.
SS	左傳云, 麥麴, 芎藭能除濕. 若脾濕而泄者, 萬無不中. 亦治飱泄. 《本事》
EP	瀉濕湯
SS	治洞泄. 白朮(炒) 三錢, 白芍藥(炒) 二錢, 陳皮(炒) 一錢半, 防風 一錢, 升麻 五分. 右剉, 作一貼, 水煎服之.
SS	此劉草窓治洞泄要方也. 《丹心》
EP	衛生湯
SS	治洞瀉. 人參ㆍ白朮ㆍ白茯苓ㆍ山藥ㆍ陳皮ㆍ薏苡仁ㆍ澤瀉 各一錢, 黃蓮ㆍ甘草 各五分. 右剉, 作一貼, 空心, 水煎服. 《入門》
EP	萬病五苓散
SS	治濕泄, 瀉水多而腹不痛, 腹響雷鳴, 脈細. 赤茯苓ㆍ白朮ㆍ猪苓ㆍ澤瀉ㆍ山藥ㆍ陳皮ㆍ蒼朮ㆍ縮砂(炒)ㆍ肉豆蔲(煨)ㆍ訶子(煨) 各八分, 桂皮ㆍ甘草 各五分. 右剉, 作一貼, 入薑 二片, 梅一箇, 燈心一團, 空心, 水煎服之. 《回春》
DD	風泄
ZZ	惡風自汗, 或帶淸血, 由春傷風夏感濕, 而發動, 故其瀉暴. 《入門》
ZZ	風邪入於腸胃, 故大便不聚而瀉. 《直指》
ZZ	瀉而便帶淸血, 宜胃風湯. 《回春》
ZZ	風邪內縮, 宜桂枝麻黃湯汗之方見寒門. 《綱目》
DD	寒泄
ZZ	惡寒身重, 腹脹切痛, 雷鳴鴨溏, 淸冷完穀不化, 宜理中湯, 加赤茯苓ㆍ厚朴, 或治中湯方見寒門, 加縮砂. 《入門》
ZZ	協寒, 自利不渴, 曰鴨溏, 亦曰鶩溏, 所下淸白, 如鴨屎狀也. 《入門》
ZZ	寒泄, 一名鶩溏, 大便如水, 宜附子溫中湯, 或平胃散方見五藏, 合理中湯. 《入門》
ZZ	寒泄, 宜四柱散ㆍ六柱散.
ZZ	寒泄, 須早晩服藥. 盖平朝服煖藥, 到夜藥力已盡, 無以敵一夜陰氣, 所以無效. 故臨臥, 再服可也. 《丹心》
EP	附子溫中湯
SS	治中寒, 腹痛, 泄瀉, 水穀不化. 附子(炮)ㆍ乾薑(炮) 各一錢半, 人參ㆍ白朮ㆍ白茯苓ㆍ白芍藥ㆍ甘草(灸) 各一錢, 厚朴ㆍ草豆蔲(煨)ㆍ陳皮 各六分. 右剉, 作一貼, 水煎, 空心服. 《綱目》
EP	四柱散
SS	治元藏虛冷, 臍腹冷痛, 大便滑泄, 耳鳴頭暈. 木香ㆍ白茯苓ㆍ人參ㆍ附子(炮) 各一錢二分半. 右剉, 作一貼, 入薑 三片, 棗 二枚, 鹽少許, 水煎, 空心溫服. 《局方》
EP	六柱散
SS	治元藏虛冷, 臍腹痛, 泄瀉不止. 四桂散本方, 加訶子ㆍ肉豆蔲等分, 剉, 水煎服. 《三因》
DD	暑泄
ZZ	煩渴尿赤, 暴瀉如水, 宜薷苓湯, 加白芍藥ㆍ車前子, 或桂苓甘露飮. 《入門》
ZZ	夏月暴瀉如水, 面垢, 脈虛, 煩渴自汗, 香薷散方見暑門ㆍ合異功散方見五藏, 加白芍藥ㆍ車前子, 入陳米炒百粒, 烏梅 一箇, 燈心一團, 同煎服. 《回春》
ZZ	暑泄, 宜麴朮元ㆍ淸六丸ㆍ通苓散ㆍ益元散ㆍ六和湯ㆍ淸暑益氣湯三方幷見暑門.
EP	薷苓湯
SS	治夏月泄瀉, 欲成痢. 澤瀉 一錢二分, 猪苓ㆍ赤茯苓ㆍ白朮ㆍ香薷ㆍ黃連(薑汁炒)ㆍ白萹豆ㆍ厚朴(製) 各一錢, 甘草 三分. 右剉, 作一貼, 水煎服. 《集略》
EP	桂苓甘露飮
SS	治傷暑煩渴泄瀉, 或霍亂吐瀉. 滑石 二兩, 赤茯苓ㆍ澤瀉ㆍ石膏ㆍ寒水石ㆍ甘草 各一兩, 白朮ㆍ肉桂ㆍ猪苓 各五錢. 右爲細末, 每二錢, 熱湯, 冷水任下. 入蜜少許尤好, 薑湯尤妙. 《丹心》
EP	麴朮元
SS	治傷暑暴瀉. 神麴(炒)ㆍ蒼朮(製) 各等分. 右爲末, 麪糊和丸梧子大, 空心, 米飮下三五十丸. 《局方》
EP	淸六丸
SS	治濕熱泄瀉. 益元散方見暑門 三兩, 加紅麴 半兩(炒). 右爲末, 陳米飯和丸梧子大, 空心, 白湯下五七十丸. 《丹心》
EP	通苓散
SS	治暑濕泄瀉, 分水穀, 解煩熱. 澤瀉ㆍ白朮ㆍ猪苓ㆍ赤茯苓ㆍ木通ㆍ茵蔯ㆍ瞿麥ㆍ車前子 各一錢. 右剉, 作一貼, 入燈心一團, 麥門冬十粒, 同煎服. 《得效》
DD	火泄
ZZ	卽熱泄也. 口乾喜冷, 痛一陣, 瀉一陣, 其來暴速稠粘, 宜黃連香薷散方見暑門, 合四苓散, 加白芍藥ㆍ梔子(炒). 《入門》
ZZ	腹中痛, 痛一陣, 瀉一陣, 所下如湯, 後重如滯, 瀉下赤色, 小便赤澁, 煩渴脈數, 宜萬病四苓散. 《回春》
ZZ	腹痛, 瀉水腸鳴, 痛一陣, 瀉一陣者, 是火, 四苓散, 加木通ㆍ滑石ㆍ黃芩ㆍ梔子. 《丹心》
EP	萬病四苓散
SS	治熱瀉. 赤茯苓ㆍ白朮ㆍ猪苓ㆍ澤瀉ㆍ蒼朮(炒)ㆍ山藥ㆍ白芍藥(炒)ㆍ梔子(炒)ㆍ陳皮 各一錢, 甘草(灸) 五分. 右剉, 作一貼, 入烏梅一箇, 燈心一團, 同煎服. 《回春》
EP	四苓散
SS	卽五苓散, 去肉桂一味也. 方見寒門
DD	虛泄
ZZ	困倦無力, 遇飮食卽瀉, 或腹不痛, 四君子湯方見氣門, 加木香ㆍ縮砂ㆍ蓮肉ㆍ陳糯米, 爲末, 砂糖湯調下, 空心. 《入門》
ZZ	飮食入胃, 卽下注, 或完穀不化者, 是虛泄, 宜升陽除濕湯. 《丹心》
ZZ	飮食入胃, 卽瀉, 水穀不化, 脈微弱, 宜參苓蓮朮散. 《回春》
ZZ	氣虛泄瀉, 四君子湯, 倍白朮, 加黃芪ㆍ升麻ㆍ柴胡ㆍ防風, 以提之而愈. 《正傳》
ZZ	虛泄, 養元散, 加味四君子湯皆佳. 《得效》
EP	升陽除濕湯
SS	治氣虛泄瀉, 不思飮食, 困弱無力. 蒼朮 一錢半, 升麻ㆍ柴胡ㆍ羌活ㆍ防風ㆍ神麴ㆍ澤瀉ㆍ猪苓 各七分, 陳皮ㆍ麥芽(炒)ㆍ甘草(灸) 各五分. 右剉, 作一貼, 空心, 水煎服. 《東垣》
EP	參苓蓮朮散
SS	治氣虛泄瀉. 人參ㆍ白朮ㆍ白茯苓ㆍ山藥ㆍ蓮子ㆍ陳皮 各一錢, 縮砂ㆍ藿香ㆍ訶子ㆍ肉豆蔲ㆍ乾薑(炮)ㆍ甘草(灸) 各五分. 右剉, 作一貼, 入烏梅一箇, 燈心一團, 水煎服. 《回春》
EP	養元散
SS	治泄瀉少食. 糯米一升, 水侵一宿, 濾乾, 慢火炒極熟, 爲細末, 入山藥末一兩, 胡椒末少許, 和勻. 每日侵晨用半盞, 再入砂糖二匙, 滾湯調服, 其味極佳, 大有滋補. 或加蓮肉, 芡仁末, 尤好. 《醫鑑》
EP	加味四君子湯
SS	治氣虛泄瀉. 四君子湯, 加肉豆蔲(煨)ㆍ訶子炮 各一錢. 右剉, 作一貼, 入薑 三片, 棗 二枚, 空心, 水煎服. 《得效》
DD	滑泄
ZZ	滑泄不禁, 瀉久不止, 大孔如竹筒, 直出無禁. 氣陷下者, 補中益氣湯方見內傷, 加白芍藥ㆍ訶子ㆍ肉豆蔲. 《入門》
ZZ	日夜無度, 腸胃虛滑不禁, 脈沈細, 宜八柱散. 《回春》
ZZ	滑泄, 宜固腸丸方見下ㆍ禹餘粮丸ㆍ木香散ㆍ實腸散.
ZZ	大腸滑泄, 小便精出者, 宜萬全丸. 《入門》
EP	八柱散
SS	治滑泄不禁. 人參ㆍ白朮ㆍ肉豆蔲(煨)ㆍ乾薑(炒)ㆍ訶子(炮)ㆍ附子(炮)ㆍ罌粟殼(蜜炒)ㆍ甘草(灸) 各一錢. 右剉, 作一貼, 薑 二片, 烏梅 一箇, 燈心一團, 空心, 水煎服. 《回春》
EP	禹餘粮丸
SS	治虛寒滑泄不禁. 禹餘粮(煆)ㆍ赤石脂(煆)ㆍ龍骨ㆍ蓽撥ㆍ訶子(炮)ㆍ乾薑(炮)ㆍ肉豆蔲(煨)ㆍ附子(炮) 各等分. 右爲末, 醋糊和丸梧子大, 空心, 米飮下七十丸. 《丹心》
EP	木香散
SS	治藏寒滑泄, 米穀不化, 上熱下冷, 口瘡瘦瘁. 木香ㆍ破故紙(炒) 各一兩, 良薑ㆍ縮砂ㆍ厚朴 各七錢半, 赤芍藥ㆍ陳皮ㆍ肉桂ㆍ白朮 各五錢, 吳茱萸ㆍ胡椒 各二錢半, 肉豆蔲(煨) 四箇, 檳榔 一箇. 右爲末, 每三錢, 猪肝四兩批開, 重重糝藥. 漿水一椀, 入醋少許, 盖覆煮熟, 入鹽, 葱白 三莖, 生薑彈子大同煮, 水欲盡. 空心, 作一服, 冷食之. 初微溏不妨. 經年滑泄與冷痢, 只一服效. 渴則飮粥湯. 《得效》
EP	實腸散
SS	治虛冷泄瀉. 厚朴(薑製) 一錢半, 肉豆蔲(煨)ㆍ訶子(炮)ㆍ縮砂(硏)ㆍ陳皮ㆍ蒼朮ㆍ赤茯苓 各一錢, 木香ㆍ甘草 各五分. 右剉, 作一貼, 入薑 三片, 棗 二枚, 水煎服. 《直指》
EP	萬全丸
SS	治久痢及泄瀉, 寒滑不禁. 赤石脂ㆍ乾薑(炮) 各一兩, 胡椒 五錢. 右爲末, 醋糊和丸梧子大, 空心, 米飮下五七丸. 《入門》
DD	飱泄
ZZ	飱泄者, 米穀不化而泄出也. 《綱目》
ZZ	夕食謂之飱. 以食之難化者, 尤重於夕, 故食不化泄出者, 謂之飱泄. 《聖濟》
ZZ	內經曰, 淸氣在下則生飱泄. 註曰, 淸氣, 陽氣也. 陽爲熱, 熱氣在下, 則穀不化, 故爲飱泄也.
ZZ	又曰, 久風入中, 則爲腸風飱泄. 夫脾胃冲和之氣, 以化爲事, 今淸氣下降, 或風邪久而干胃, 是木賊土也. 故冲和之氣, 不能化而令物完出, 謂之飱泄. 或飮食太過, 腸胃受傷, 亦致米穀不化, 俗呼爲水穀痢也. 加減木香散主之. 《衛生》
ZZ	飱泄之證, 奪食則一日可止. 夫奪食之理, 爲胃弱不能剋化, 食則爲泄, 如食不下, 何以作泄. 更當以藥, 如養元散ㆍ八仙糕之類. 滋養元氣, 候泄漸止, 少與食, 胃勝則安矣. 《東垣》
ZZ	飱泄, 宜防風芍藥湯ㆍ蒼朮防風湯.
ZZ	一人病飱泄, 腹中雷鳴, 泄注米穀不化, 小便澁滯, 以桂枝麻黃湯方見寒門, 加薑棗煎, 大劑連進三服, 汗出終日而卽愈. 《子和》
EP	加減木香散
SS	治飱泄, 水穀痢. 木香ㆍ良薑ㆍ升麻ㆍ檳榔ㆍ人參ㆍ白朮 各二錢半, 神麴(炒) 二錢, 肉豆蔲(煨)ㆍ吳茱萸(湯洗)ㆍ乾薑(炮)ㆍ陳皮ㆍ縮砂 各五分. 右麤末, 每五錢, 空心, 水煎服之.
SS	亦治腸風飱泄. 《綱目》
EP	八仙糕
SS	治脾胃虛損, 泄瀉不止, 最益老人, 小兒. 枳實(麩炒)ㆍ白朮(土炒)ㆍ山藥 各四兩, 山楂肉 三兩, 白茯苓ㆍ陳皮(炒)ㆍ蓮肉 各二兩, 人參 一兩. 右爲末, 粳米五升, 糯米一升半打粉, 蜜三斤, 入藥末和勻. 入甑蒸熟焙乾, 取食之, 以湯潄口送下. 《回春》
EP	防風芍藥湯
SS	治飱泄, 身熱脈弦, 腹痛而渴. 防風ㆍ白芍藥 各二錢, 黃芩 一錢. 右剉, 水煎服. 《東垣》
EP	蒼朮防風湯
SS	治久風爲飱泄, 不飮水而穀完出. 蒼朮 六錢, 麻黃 二錢, 防風 一錢. 右剉, 作一貼, 入薑 七片, 水煎服. 《東垣》
DD	痰泄
ZZ	或瀉或不瀉, 或多或少, 二陳湯方見痰門, 加乾葛ㆍ白朮ㆍ神麴. 實者, 海靑丸, 虛者, 六君子湯方見痰門. 《入門》
ZZ	痰泄, 脈沈滑, 宜萬病二陳湯. 《回春》
EP	海靑丸
SS	治痰積泄瀉. 海粉 一兩, 靑黛 三錢, 黃芩 二錢, 神麴 五錢. 右爲末, 別以神麴作糊和丸梧子大, 空心, 白湯下二三十丸. 《入門》
EP	萬病二陳湯
SS	治痰濕泄瀉. 半夏ㆍ陳皮ㆍ赤茯苓ㆍ白朮ㆍ蒼朮ㆍ山藥 各一錢, 縮砂ㆍ厚朴ㆍ木通ㆍ車前子(炒)ㆍ甘草(灸) 各五分. 右剉, 作一貼, 入薑 三片, 烏梅 一箇, 燈心一團, 水煎服. 《回春》
DD	食積泄
ZZ	泄而腹痛甚, 瀉後痛減, 臭如抱壞雞子, 噫氣作酸, 平胃散方見五藏, 加香附ㆍ縮砂ㆍ草果ㆍ山楂子ㆍ麥芽, 煎服. 《入門》
ZZ	腹痛甚而瀉, 瀉後痛減, 脈弦而滑, 宜香砂平胃散方見內傷, 去枳實, 加白朮ㆍ白茯苓. 《回春》
ZZ	傷食積而泄, 糞白可驗. 《得效》
ZZ	凡積滯泄瀉, 腹必耕痛方泄者, 是也. 或肚腹滿, 按之堅者, 亦是也. 宜用神麴ㆍ麥芽ㆍ山楂之類以消之. 《丹心》
ZZ	有停飮食數日乃瀉, 名曰瀼泄, 宜枳朮丸方見內傷.
DD	酒泄
ZZ	飮食過傷, 遂成酒泄. 骨立不能食, 但飮一二盃, 經年不愈, 宜香茸丸. 《得效》
ZZ	患酒泄, 飮酒後特甚, 平胃散, 加丁香ㆍ縮砂ㆍ乾葛ㆍ麥芽ㆍ神麴, 爲末, 空心, 米飮調下二錢, 立愈. 《得效》
ZZ	傷酒, 晨起必泄, 宜理中湯, 加生薑ㆍ乾葛煎水, 酒蒸黃蓮丸方見血門, 空心, 呑下二錢爲妙. 《丹心》
EP	香茸丸
SS	治酒泄. 乳香 三錢, 鹿茸(燎去毛酥灸黃) 五錢, 肉豆蔲 一兩(每箇切作兩片, 入乳香在內, 麪裹煨), 麝香 二錢(另硏). 右爲末, 陳米飯和丸梧子大, 米飮下五十丸. 《入門》
DD	脾泄
ZZ	脾泄者, 肢體重着, 中脘有妨, 面色萎黃, 腹肚微滿, 宜用蒼白朮ㆍ厚朴ㆍ木香ㆍ乾薑ㆍ(生)肉豆蔲輩. 《直指》
ZZ	脾泄者, 食後倒飽, 瀉去卽寬, 脈細, 宜香砂六君子湯. 《回春》
ZZ	脾泄, 多老人腎虛, 謂之水土同化, 宜吳茱萸湯. 《得效》
ZZ	脾泄, 久傳腎爲腸澼, 經年不愈者, 宜調中健脾丸. 《入門》
ZZ	脾泄已久, 大腸不禁, 此脾氣已脫, 宜急澁之, 用赤石脂ㆍ肉豆蔲ㆍ乾薑之類. 《丹心》
ZZ	脾泄, 宜服固中丸. 《綱目》
ZZ	老人奉養太過, 飮食傷脾, 常常泄瀉, 亦是脾泄, 宜用山楂麴朮丸. 《入門》
EP	香砂六君子湯
SS	治脾泄. 香附子ㆍ縮砂(硏)ㆍ厚朴ㆍ陳皮ㆍ人參ㆍ白朮ㆍ白芍藥(炒)ㆍ蒼朮(炒)ㆍ山藥(炒) 各一錢, 甘草(灸) 五分. 右剉, 作一貼, 入薑 三片, 烏梅 一箇, 水煎服. 《回春》
EP	吳茱萸湯
SS	治脾泄. 吳茱萸(揀凈每) 五錢, 白水煮去滓, 入鹽小許, 通口服. 盖茱萸能煖膀胱, 水道旣淸, 大腸自固. 餘藥雖熱, 不能分解淸濁也. 《得效》
EP	調中健脾丸
SS	治脾腎氣虛, 早晩溏泄. 白朮ㆍ破故紙(炒)ㆍ訶子(炮)ㆍ肉豆蔲(煨) 各一兩, 赤茯苓ㆍ陳皮 各八錢, 黃蓮(以吳茱萸煎水炒過) 七錢, 神麴 六錢, 木香ㆍ厚朴ㆍ茴香(炒)ㆍ縮砂ㆍ山藥ㆍ蓮子 各五錢. 右爲末, 粥丸梧子大, 空心, 以蓮子煎湯下七十丸. 《入門》
EP	固中丸
SS	治脾久泄. 蒼朮ㆍ肉豆蔲(煨) 各一兩. 右爲末, 粥丸梧子大, 空心, 米飮下五七十丸.
SS	若加破故紙炒一兩, 名曰固下丸. 治腎久泄. 《綱目》
EP	山楂麴朮丸
SS	治老人奉養太過, 飮食傷脾, 常常泄瀉. 白朮(炒) 二兩, 神麴(炒)ㆍ山楂肉(炒) 各一兩半, 黃芩(炒)ㆍ白芍藥(酒炒)ㆍ半夏(薑製) 各五錢. 右爲末, 以靑荷葉裹燒飯和丸梧子大, 白湯下五十丸. 《丹心》
DD	腎泄
ZZ	一名晨泄, 一名瀼泄. 每五更溏泄一次, 此腎虛, 感陰氣而然, 宜五味子散. 《本事》
ZZ	每日五更初洞泄, 服他藥無效, 此名脾腎泄, 宜二神丸ㆍ四神丸. 《入門》
ZZ	老人脾腎虛泄, 宜猪藏丸. 《入門》
ZZ	腎虛, 色慾所傷, 多足冷, 久則肉削, 五鼓臍下絞痛, 或只微響溏泄一次, 宜二神丸ㆍ四神丸ㆍ五味子散. 《入門》
ZZ	腎泄者, 腹痛無定處, 似痢, 骨弱面黧, 脚下時冷, 尺脈虛弱者, 是也. 當以破故紙ㆍ生乾薑ㆍ肉桂ㆍ木香ㆍ當歸, 主之. 《直指》
ZZ	脾腎虛晨泄, 宜三神丸ㆍ調中健脾丸ㆍ六神湯ㆍ香薑散ㆍ木香散.
EP	五味子散
SS	治腎泄. 每於五更天明, 洞泄一次, 謂之晨泄. 五味子 二兩, 吳茱萸 五錢. 右幷炒香爲細末. 每二錢, 空心, 米飮調下. 《本事》
EP	二神丸
SS	治脾腎虛泄. 破故紙(炒) 四兩, 肉豆蔲(生) 二兩. 右爲末, 肥棗四十九枚, 生薑四兩切片, 同煮爛, 去薑取棗肉, 入藥末和勻, 丸如梧子大, 空心, 鹽湯下三五十丸. 《本事》
SS	一方, 豆蔲煨.
EP	四神丸
SS	治脾腎虛泄痢, 又治晨泄經年者. 破故紙(酒浸炒) 四兩, 肉豆蔲(煨)ㆍ五味子(炒) 各二兩, 吳茱萸(湯泡炒) 一兩. 右爲末. 生薑切八兩, 大棗百枚同煮爛, 去薑取棗和丸梧子大, 服如上法. 《回春》
EP	猪臟丸
SS	治老人脾腎虛泄瀉. 吳茱萸(不以多少, 鹽水浸透), 獖猪藏頭一截, 去脂膜洗淨, 入茱萸於藏中, 兩頭扎定, 蒸爛檮千杵, 丸如梧子大, 米飮下五十丸. 煖膀胱, 固大腸, 進飮食, 淸水道. 《入門》
EP	三神丸
SS	治脾腎虛泄瀉. 卽二神丸 一料, 加木香 一兩. 劑法, 服法同本方. 《瑞竹》
SS	孫眞人云, 補腎不若補脾. 許學士云補脾不若補腎. 盖腎氣怯弱, 則眞陽衰虛, 不能上蒸脾土. 脾胃虛寒則遲於運化, 飮食不進. 或虛脹, 或嘔吐, 或泄瀉, 譬如釜鼎之中盛諸米穀, 若無火力, 雖終日不熟, 其何能化乎. 用破故紙則補腎, 用肉豆蔲則補脾, 二藥雖兼補脾腎, 但無斡旋. 若加木香以順其氣, 使之斡旋, 空虛倉廩, 倉廩空虛則受物. 累用見效. 《本草》
EP	六神湯
SS	治脾腎俱虛泄瀉. 肉豆蔲(煨)ㆍ破故紙(炒)ㆍ白朮ㆍ白茯苓 各一錢半, 木香ㆍ甘草(灸) 各七分. 右剉, 作一貼, 入薑 三片, 棗 二枚, 空心, 水煎服. 《直指》
SS	得效方, 名木香散.
EP	香薑散
SS	治晨泄. 生薑 四兩(切如豆大), 黃蓮 二兩(剉). 右同淹一宿, 慢火炒薑紫色, 去薑不用. 將黃蓮爲末, 每二錢, 茶淸調服, 一劑而愈. 若欲速效, 一料分作四服. 《得效》
EP	木香散
SS	治脾腎泄. 肉豆蔲ㆍ破故紙ㆍ白朮ㆍ白茯苓 各一錢半, 木香ㆍ甘草 各七分. 右剉, 作一貼, 入薑三棗二, 水煎服. 《得效》
DD	暴泄
ZZ	太陽傳太陰, 下痢爲鶩溏, 大腸不能禁固, 卒然而下, 大便如水, 其中有小結糞硬物, 欲起而又下, 欲了而不了, 小便多淸. 此寒也. 宜溫之, 理中湯方見寒門ㆍ漿水散. 《易老》
ZZ	有暴下無聲, 身冷自汗, 小便淸利, 大便不禁, 氣難布息, 脈微嘔吐, 此爲寒泄, 急以重藥溫之, 宜漿水散. 《易老》
ZZ	暴泄, 宜漿水散ㆍ朝眞丹.
EP	漿水散
SS	治暴泄, 一身冷汗, 脈沈弱, 氣少不能語, 甚者加吐, 此爲緊病. 半夏(製) 二兩, 乾薑(炮)ㆍ肉桂ㆍ附子(炮)ㆍ甘草(灸) 各五錢, 良薑 二錢半. 右爲麤末, 每服五錢, 水二盞煎至一盞, 空心, 熱服. 《易老》
EP	朝眞丹
SS	治寒盛泄瀉不止, 腸鳴腹痛, 手足厥冷, 脈微弱. 硫黃(生硏) 三兩, 白礬(煆) 七錢半. 右爲末, 水浸蒸餠和丸梧子大, 朱砂三錢爲衣, 米飮下三十丸. 《局方》
DD	久泄
ZZ	厥陰經動, 下痢不止, 其脈沈遲, 手足厥逆, 涕唾膿血, 此證難治. 法曰, 風邪縮於內, 宜散之, 用桂枝麻黃湯方見寒門汗之. 《易老》
ZZ	凡久瀉之由, 多因眞陰虛損, 元氣下陷, 遂成久泄, 若非補中益氣湯方見內傷ㆍ四神丸, 滋其本源, 則後必胸痞腹脹, 小便淋澁, 多致不起. 《回春》
ZZ	久泄, 是風邪內縮, 宜發其汗. 此證係風邪縮於內, 宜麻黃升麻湯以發之, 散邪於四肢, 布於經絡, 外無其邪, 則藏氣安矣. 《丹溪》
ZZ	虛滑久不愈, 多傳變爲痢, 宜厚朴枳實湯. 《保命》
ZZ	久泄不止, 用破故紙ㆍ肉豆蔲ㆍ山藥, 則止. 《丹心》
ZZ	久泄洞泄, 屬於肝經, 木剋土而成, 亦是腸澼. 澼者, 腸中有積水也. 《子和》
ZZ	久泄, 宜參朮健脾丸ㆍ除濕健脾湯ㆍ溫脾散ㆍ訶子散.
ZZ	飮食不節, 起居不時, 損其胃氣, 則上升精微之氣, 反下降泄, 久則太陰傳少陰, 而爲腸澼. 《東垣》
EP	麻黃升麻湯
SS	治風邪內縮, 久泄不止, 宜以此發之. 方見血門
EP	厚朴枳實湯
SS	虛滑久不愈, 多傳變爲痢. 太陰傳少陰, 是爲鬼賊, 宜以此防其傳變. 厚朴(薑製)ㆍ訶子皮(半生半熟)ㆍ枳實(麩炒) 各二錢, 木香 一錢, 大黃 六分, 黃蓮ㆍ甘草(灸) 各四分. 右剉, 作一貼. 煎服. 《保命》
EP	參朮健脾丸
SS	治久年泄瀉, 臍腹冷痛, 以此溫補脾腎. 蒼朮 八兩(二兩鹽水浸, 二兩米泔浸, 二兩醋浸, 二兩葱白炒), 人參ㆍ白朮ㆍ白茯苓ㆍ山藥(炒)ㆍ破故紙(酒炒)ㆍ枸杞子ㆍ兎絲子(酒製)ㆍ蓮肉 各二兩, 川練肉ㆍ五味子ㆍ牛膝 各一兩半, 川椒(炒)ㆍ茴香(鹽炒)ㆍ陳皮ㆍ木香ㆍ遠志 各五錢. 右爲末, 酒糊和丸梧子大, 空心, 鹽湯下百丸. 《回春》
EP	除濕健脾湯
SS	治久瀉, 色蒼而齒疏, 倦怠食減. 白朮 一錢半, 蒼朮(炒)ㆍ白茯苓ㆍ白芍藥(炒) 各一錢, 當歸ㆍ陳皮 各八分, 猪苓ㆍ澤瀉 各七分, 厚朴ㆍ防風 各六分, 升麻ㆍ柴胡 各五分, 甘草 四分. 右剉, 作一貼, 入薑 三片, 棗 二枚, 空心, 水煎服. 《回春》
EP	溫脾散
SS	治久瀉, 米穀不化, 水穀入口, 卽時直下, 下元虛冷滑脫. 黃芪(蜜炒)ㆍ人參ㆍ白朮(土炒)ㆍ白茯苓ㆍ山藥(炒)ㆍ乾薑(炮)ㆍ訶子(炮)ㆍ肉豆蔲(煨)ㆍ罌粟殼(蜜炒)ㆍ草果ㆍ丁香ㆍ肉桂ㆍ附子(炮)ㆍ黃蓮薑(汁炒)ㆍ縮砂ㆍ陳皮ㆍ厚朴ㆍ甘草 各五分. 右剉, 作一貼, 入薑 三片, 棗 二枚, 水煎服. 《回春》
EP	訶子散
SS	治久泄不止. 訶子皮 一兩(半生半熟), 木香 五錢, 黃蓮 三錢, 甘草 二錢. 右爲末, 每取二錢, 以白朮, 白芍藥煎湯調下. 《保命》


CC	泄瀉宜用升陽之藥
ZZ	暑月霖雨時, 人多病泄瀉, 乃濕多成五泄故也. 內經曰, 在下者, 引而竭之. 又曰, 治濕, 不利小便, 非其治也. 法當以淡滲之劑利之. 然客邪寒濕之勝, 自外入裏而甚暴, 若用利小便之藥, 則是降之又降, 復益其陰而重竭其陽也. 玆以升陽之藥是爲宜耳. 羌活ㆍ獨活ㆍ升麻 各一錢半, 防風ㆍ甘草(灸) 各一錢, 右剉, 水煎服卽愈. 大法曰, 寒濕之勝, 助風以平之. 又曰, 下者擧之, 正謂此也. 《東垣》


CC	瀉與痢不同
ZZ	泄瀉之證, 水穀或化或不化, 幷無努責, 惟覺困倦. 若滯下則不然. 或膿或血, 或膿血相雜, 或腸垢, 或無糟粕, 或糟粕相雜, 雖有痛不痛之異, 而皆裏急後重, 逼迫惱人. 赤白交下爲異. 《丹心》


CC	久泄成痢
ZZ	太陰經受濕, 而爲水泄虛滑, 身重微滿, 不知穀味, 久則傳變而爲膿血痢. 《機要》
ZZ	夫痢者, 皆由榮衛不和, 腸胃虛弱, 冷熱之氣乘虛, 客於腸胃之間, 泄而爲痢也. 《類聚》
ZZ	飮食不節, 起居不時, 損其胃氣, 則上乘精微之氣, 反下降, 是爲飱泄, 久則太陰傳少陰, 而爲腸澼. 《東垣》


CC	痢疾諸證
ZZ	滯下之證, 內經所載, 有血溢ㆍ血泄ㆍ血便ㆍ注下, 古方則有淸膿血, 及泄下. 近世幷呼爲痢疾, 其實一也. 《三因》
ZZ	痢有赤痢ㆍ白痢ㆍ赤白痢ㆍ水穀痢ㆍ膿血痢ㆍ噤口痢ㆍ休息痢ㆍ風痢ㆍ寒痢ㆍ濕痢ㆍ熱痢ㆍ氣痢ㆍ虛痢ㆍ滑痢ㆍ積痢ㆍ久痢ㆍ疫痢ㆍ蠱疰痢ㆍ五色痢.
DD	赤痢
ZZ	赤痢, 自小腸來濕熱爲本. 《丹心》
ZZ	赤痢, 卽血痢也.
ZZ	下痢赤積, 身熱, 益元散方見暑門, 加木通ㆍ芍藥炒ㆍ陳皮ㆍ白朮, 煎湯, 呑下保和丸方見積門.
ZZ	赤痢, 宜導赤地楡湯ㆍ加減平胃散ㆍ地楡散ㆍ固腸丸ㆍ淸六丸方見上.
EP	導赤地楡湯
SS	治赤痢及血痢. 地楡ㆍ當歸身(酒洗) 各一錢半, 赤芍藥(炒)ㆍ黃連(酒炒)ㆍ黃芩(酒炒)ㆍ槐花(炒) 各一錢, 阿膠珠ㆍ荊芥穗 各八分, 甘草(灸) 五分. 右剉, 作一貼, 空心, 水煎服. 《集略》
EP	加減平胃散
SS	治血痢, 赤痢. 夫脾胃虛, 則血不流於四肢, 却入於胃而爲血痢. 白朮ㆍ厚朴ㆍ陳皮 各一錢二分, 桃仁ㆍ人參ㆍ黃連ㆍ阿膠珠ㆍ赤茯苓 各七分, 甘草 九分, 木香ㆍ檳榔 各五分. 右剉, 作一貼, 入薑 三片, 棗 二枚, 空心, 水煎服. 《易老》
EP	地楡散
SS	治血痢, 赤痢. 地楡ㆍ赤芍藥ㆍ黃蓮ㆍ靑皮 各等分. 右爲末, 每三錢, 空心, 以淡米飮調下. 《丹心》
EP	固腸丸
SS	治血痢, 赤痢. 去腸胃陳積之後, 用此以燥下濕. 樗根白皮, 焙乾爲末, 粥丸梧子大, 空心, 米飮下二三十丸. 此藥性涼而燥, 須炒用. 《丹溪》
SS	一方, 樗根白皮四兩, 滑石二兩, 爲末, 粥丸. 《丹溪》
DD	白痢
ZZ	白痢屬氣, 自大腸來濕熱爲本. 《丹心》
ZZ	痢爲濕熱, 甚於腸胃, 怫鬱而成, 其病皆熱證也. 俗以痢白爲寒, 誤也. 如熱生瘡癤而出白膿, 可以白爲寒乎. 若以白爲寒, 赤爲熱, 則兼赤白者, 乃寒熱俱甚於腸胃之間, 而爲病乎. 況下迫窘痛, 小便赤澁, 而痢白者, 亦多有之, 爲熱明矣. 《河間》
ZZ	凡泄痢無已, 變作白膿, 點滴而下, 爲之溫脾不愈, 法當溫腎. 盖腎主骨髓, 白膿者, 骨髓之異名也. 其證, 面色微黑, 骨力羸弱, 的見腎虛, 當用破故紙ㆍ當歸ㆍ木香ㆍ乾薑ㆍ肉桂之屬. 《直指》
ZZ	白痢, 宜益元散方見暑門ㆍ溫六丸ㆍ水煮木香元ㆍ瀉白安胃飮.
EP	溫六丸
SS	治白痢. 益元散 一劑, 加乾薑 一兩. 右爲末, 飯丸梧子大, 白湯下五七十丸. 《丹心》
EP	水煮木香元
SS	治白痢及淡紅痢. 乾薑 二兩, 罌粟穀 一兩, 訶子肉 三錢, 當歸ㆍ白芍藥 各二錢半, 木香ㆍ靑皮ㆍ陳皮ㆍ甘草 各一錢半. 右爲末, 蜜丸彈子大, 熟水化下一丸. 《得效》
EP	瀉白安胃飮
SS	治白痢. 蒼朮(炒)ㆍ白芍藥(酒炒)ㆍ蓮肉 各一錢, 白朮 七分半, 人參ㆍ陳皮ㆍ白茯苓ㆍ黃芪蜜(炒)ㆍ當歸(酒洗) 各五分, 木香ㆍ乾薑(炮)ㆍ甘草(灸) 各三分. 右剉, 作一貼, 空心, 水煎服. 《集略》
DD	赤白痢
ZZ	冷熱不調, 赤白各半, 宜薑墨丸. 乍溏乍澁, 似痢非痢, 宜茱連丸. 《入門》
ZZ	或赤或白, 冷熱不調, 宜小駐車元. 《入門》
ZZ	赤白痢, 宜黃連阿膠元ㆍ固腸湯ㆍ眞人養藏湯ㆍ茱連丸.
EP	薑墨丸
SS	治赤白痢, 及蠱疰痢. 乾薑(炒)ㆍ松烟墨(煆). 右等分爲末, 醋煮麪糊和丸梧子大, 空心, 米飮下三五十丸, 日三服. 《入門》
EP	茱連丸
SS	治赤白痢. 吳茱萸ㆍ黃連 各二兩. 右以好酒同浸三日, 乃各揀取, 焙乾爲末, 醋糊和丸梧子大. 赤痢則黃連丸三十粒, 以甘草湯呑下. 白痢則茱萸丸三十粒, 以乾薑湯呑下. 赤白痢則各取三十粒, 以甘草乾薑湯下. 《丹心》
SS	一名黃連丸.
EP	小駐車元
SS	治赤白痢. 黃連 三兩, 阿膠珠 一兩半, 當歸 一兩, 乾薑 五錢. 右爲末, 醋糊和丸梧子大, 空心, 米飮下三五十丸. 《入門》
EP	黃連阿膠元
SS	治赤白痢及熱痢. 黃連 三兩, 赤茯苓 二兩. 右爲末, 水調阿膠炒末一兩, 和丸梧子大, 空心, 米飮下三五十丸. 《局方》
EP	固腸湯
SS	治赤白痢. 罌粟殼(炒醋) 二錢, 白芍藥 一錢半, 當歸ㆍ甘草(灸) 各七分半, 陳皮ㆍ訶子ㆍ乾薑 各五分, 人參ㆍ木香 各三分. 右剉, 作一貼, 空心, 水煎服. 《丹心》
EP	眞人養臟湯
SS	治赤白痢及諸痢. 罌粟殼 一錢, 甘草 九分, 白芍藥 八分, 木香 七分, 訶子 六分, 肉桂ㆍ人參ㆍ當歸ㆍ白朮ㆍ肉豆蔲 各三分. 右剉, 作一貼, 空心, 水煎溫服. 《入門》
DD	水穀痢
ZZ	脾胃氣虛, 則不能消化水穀, 糟粕不聚, 變而爲水穀痢. 《神巧》
ZZ	飱泄, 亦曰水穀痢, 宜參看.
DD	膿血痢
ZZ	如煩燥, 或先便膿後見血, 非黃連不止, 此上部血也.
ZZ	如惡寒脈沈, 或腰痛臍下痛, 非黃芩不除, 此中部血也.
ZZ	如惡寒脈沈, 先見血後便膿, 非地楡不除, 此下部血也. 《易老》
ZZ	膿血稠粘, 裏急後重, 皆屬於火. 內經曰, 溲澁而便膿血, 知氣行而血止也. 盖溲澁而便膿血者, 言病因也. 氣行而血止者, 言治法也. 故曰, 行血則便膿自愈, 調氣則後重自除, 芍藥湯主之. 《易老》
ZZ	溲澁而便膿血, 宜大黃湯下之, 是謂重劑, 黃芩芍藥湯和之, 是謂輕劑. 《易老》
ZZ	膿血稠粘, 皆屬於火. 夫太陰濕主瀉, 少陰主痢. 是先泄亡津液, 而火就燥, 腎惡燥, 居下焦血分, 其受邪者, 故便膿血, 所謂瀉屬脾而痢屬腎也. 《綱目》
ZZ	熱積紫黑色者, 瘀血也. 腹痛後重異常, 桃仁承氣湯方見寒門下之. 要知諸痢皆血瘀, 惟黑爲瘀甚耳. 《入門》
ZZ	膿血痢, 宜桃花湯方見寒門ㆍ導氣湯ㆍ黃連阿膠湯ㆍ導滯湯ㆍ地楡散ㆍ解毒金花散ㆍ芍藥柏皮丸ㆍ赤石脂丸ㆍ人參散.
EP	芍藥湯
SS	治痢, 溲澁而便膿血. 令行血則便膿自愈, 調氣則後重自除, 此藥是也. 白芍藥 二錢, 黃連ㆍ條芩ㆍ當歸尾 各一錢, 大黃 七分, 木香ㆍ檳榔ㆍ桂心ㆍ甘草 各五分. 右剉, 作一貼, 水煎服. 《易老》
EP	大黃湯
SS	治熱痢, 膿血稠粘, 裏急後重, 日夜無度. 大黃一兩, 剉, 好酒二盞浸半日, 煎至一盞半, 去渣, 分二次頓服, 以利爲度. 又服芍藥湯以和之. 此滌蕩邪熱之劑也. 酒煎者, 欲上至頭頂, 外徹皮毛也. 《易老》
EP	黃芩芍藥湯
SS	治下痢膿血, 身熱腹痛, 脈洪數. 黃芩ㆍ白芍藥 各二錢, 甘草 一錢. 右剉, 作一貼, 水煎服. 腹痛甚, 加桂心三分. 《丹心》
SS	一名黃芩湯.
EP	導氣湯
SS	治下痢膿血, 裏急後重. 當歸 二錢半, 大黃ㆍ黃芩ㆍ白芍藥 各一錢, 黃連ㆍ木香ㆍ檳榔 各五分. 右剉, 作一貼, 水煎服. 《東垣》
EP	黃連阿膠湯
SS	治熱毒, 下痢膿血, 或如爛肉汁. 黃連ㆍ阿膠珠ㆍ黃柏ㆍ梔子 各一錢二分半. 右剉, 作一貼, 水煎服. 《海藏》
EP	導滯湯
SS	治下痢膿血, 裏急後重, 腹痛作渴, 日夜無度. 白芍藥 二錢, 當歸ㆍ黃芩ㆍ黃連 各一錢, 大黃 七分, 桂心ㆍ木香ㆍ檳榔ㆍ甘草 各三分. 右剉, 作一貼, 空心, 水煎服. 《入門》
EP	地楡散
SS	治熱毒, 下痢膿血. 地楡ㆍ犀角ㆍ黃連(炒)ㆍ葛根ㆍ黃芩 各一錢, 梔子 五分. 右剉, 作一貼, 入薤白五莖, 同煎服. 《活人》
EP	解毒金花散
SS	治熱毒膿血痢. 黃連ㆍ黃柏 各二錢, 白朮ㆍ黃芩ㆍ赤茯苓ㆍ赤芍藥 各一錢. 右剉, 作一貼, 水煎服. 《丹心》
EP	芍藥柏皮丸
SS	治濕熱惡痢, 下膿血. 白芍藥ㆍ黃柏皮 各一兩, 當歸ㆍ黃連 各五錢. 右爲末, 水丸小豆大, 溫水下三四十丸. 《子和》
EP	赤石脂丸
SS	治下痢膿血, 腹痛. 赤石脂ㆍ乾薑 各一兩, 黃連ㆍ當歸 各二兩. 右爲末, 蜜丸梧子大, 米飮下三五十丸, 空心. 《入門》
EP	人參散
SS	治酒毒, 挾熱下痢膿血, 腹痛久不差, 百藥無效. 樗根白皮ㆍ人參 各一兩. 右爲末, 每二錢, 空心, 米飮調下. 忌酒ㆍ麪ㆍ雞ㆍ猪ㆍ魚ㆍ果ㆍ菜等物. 《本事》
DD	噤口痢
ZZ	痢疾不納飮食者, 俗謂之噤口痢. 如頭疼心煩, 手足溫熱, 此乃毒氣上衝心肺, 敗毒散方見寒門五錢, 加蓮肉一錢, 陳米百粒, 薑三棗二煎服. 如過飮苦澁涼藥, 以致聞食先嘔, 山藥剉如小豆, 銀石器一半炒一半生用爲末, 米飮調下卽效. 《綱目》
ZZ	噤口痢, 胃口熱甚故也. 宜參連湯, 罨臍法. 人不知此, 多用溫熱藥, 及甘味, 此以火濟火, 以滯益滯也. 《丹心》
ZZ	下痢, 噤口不食, 亦由脾虛, 宜以參苓白朮散方見內傷, 去山藥, 加石菖蒲爲末, 粳米飮調下二錢, 或人參ㆍ赤茯苓ㆍ石蓮子, 入些菖蒲煎服, 胸次一開, 自然思食. 《直指》
ZZ	凡治痢, 早用罌粟殼, 則令毒氣閉塞心絡, 令噤口不食, 宜以御米煮稀粥, 溫啜解之. 《類聚》
ZZ	噤口痢, 宜倉廩湯ㆍ開噤湯ㆍ石蓮散ㆍ解噤丸ㆍ納臍膏.
EP	參連湯
SS	治噤口痢, 胃口熱甚. 黃連 三錢, 人參ㆍ石蓮肉 各二錢. 右剉, 作一貼, 水煎取濃汁, 細細呷之. 如吐再喫, 但得一呷, 下咽便開, 仍用罨臍法. 《回春》
EP	罨臍法
SS	引熱令下行. 田螺 二箇, 入麝香少許, 擣爛罨臍中, 以帛包定. 《丹心》
EP	倉廩湯
SS	治噤口痢, 心煩, 手足熱, 頭痛. 此乃毒氣上衝心肺, 所以嘔而不食. 人參敗毒散方見寒門, 加黃連 一錢, 石蓮肉 七枚, 陳倉米 三百粒, 入薑 三片, 棗 二枚, 同煎服. 《醫鑑》
SS	亦治熱痢.
EP	開噤湯
SS	治噤口痢. 砂糖 七錢, 細茶 五錢, 縮砂(硏) 一錢, 生薑 五片. 右剉, 作一貼, 水煎, 露一宿, 次早, 面北溫服.
SS	外用木鱉子去殼三錢, 麝香二分. 共擣罨臍中, 卽思食. 《回春》
EP	石蓮散
SS	治噤口痢. 石蓮子, 槌去殼留心, 倂肉硏爲末, 每二錢, 陳米飮調下. 此疾由毒氣上衝心肺, 借此以通心氣, 便覺思食. 仍以東壁土炒橘皮爲末, 入薑棗, 略煎服佐之. 《綱目》
EP	解噤丸
SS	治噤口痢. 黃連 八兩(剉), 生薑 四兩(切). 同炒令焦, 去薑只取黃連爲末, 陳米飯和丸梧子大, 每服七八十丸. 赤痢, 陳米飮下. 白痢, 橘皮湯下. 赤白痢, 陳米, 橘皮湯下. 《丹心》
EP	納臍膏
SS	治噤口痢危重者, 用之立愈. 王爪藤連莖葉, 經霜者, 曬乾燒灰. 香油調納臍中, 卽效. 《醫鑑》
DD	休息痢
ZZ	凡痢, 乍發乍止者, 名休息痢. 《類聚》
ZZ	休息痢, 經年不差, 以致氣血虛而不斂, 八物湯方見虛勞, 加陳皮ㆍ阿膠珠ㆍ黃連ㆍ黃芩 各少許. 脾胃虛者, 補中益氣湯ㆍ參苓白朮散幷見內傷. 《入門》
ZZ	休息痢, 宜加味養藏湯ㆍ三根飮ㆍ訶黎勒丸ㆍ神效丸.
EP	加味養臟湯
SS	治休息痢. 眞人養臧湯方見上, 加附子ㆍ靑皮ㆍ烏藥ㆍ茯苓. 右剉, 薑 三片, 棗 二枚煎服. 《得效》
EP	三根飮
SS	治休息久痢如神. 五倍木根ㆍ蒼耳草根ㆍ臭樗木根(刮取白皮) 各等分. 右剉, 每服七錢, 入生薑 三片, 大棗二枚, 黑豆三十六粒, 糯米四十九粒, 空心, 同煎服. 《正傳》
EP	訶黎勒丸
SS	治休息痢, 百藥不效. 樗根白皮 二兩, 訶子肉 五錢, 母丁香 三十粒. 右爲末, 醋糊和丸梧子大, 陳米飮入醋少許, 呑下五十丸, 日三. 《本事》
EP	神效丸
SS	治休息痢, 膿血不止, 疼痛困弱. 當歸ㆍ烏梅肉ㆍ黃連ㆍ阿膠珠 各等分. 右爲末, 蜜丸梧子大, 空心, 厚朴湯下三五十丸. 病甚者蠟丸. 《入門》
DD	風痢
ZZ	風痢, 惡風鼻塞, 身重, 色靑或純下淸水, 宜蒼朮防風湯方見上. 《入門》
ZZ	風痢所下, 似痢非痢, 似血非血, 宜倉廩湯方見上. 《得效》
ZZ	風痢, 宜胃風湯方見上ㆍ露宿湯.
EP	露宿湯
SS	治風痢, 純下淸血. 杏仁(去皮尖) 七箇, 苦木瘡 一掌大卽樗根白皮, 烏梅 一箇, 草果 一箇, 酸石榴皮 半箇, 靑皮 二箇, 甘草 一寸. 右剉, 作一貼, 入薑 三片煎, 露星一宿, 次早, 空心服. 《得效》
DD	寒痢
ZZ	寒痢, 白如鴨溏, 腸鳴, 痛墜不甚, 宜理中湯方見寒門, 加訶子ㆍ肉豆蔲. 日久者, 黃連補腸湯. 《入門》
ZZ	寒痢, 宜赤石脂散.
EP	黃連補腸湯
SS	治大腸虛冷, 痢下靑白. 黃連 四錢, 赤茯苓ㆍ川芎 各三錢, 酸石榴皮 五片, 地楡 五錢, 伏龍肝 二錢. 右剉, 八錢作一貼, 空心, 水煎服. 《入門》
EP	赤石脂散
SS	治冷痢, 赤白, 腸滑. 肉豆蔲(煨) 一兩, 縮砂 五錢, 赤石脂ㆍ甘草(灸) 各二錢半. 右爲末, 每二錢, 粟米飮調下. 《得效》
DD	濕痢
ZZ	濕痢, 腹脹身重, 下如黑豆汁, 或赤黑渾濁, 此危證也. 宜當歸和血散方見後陰ㆍ加味除濕湯ㆍ戊己丸. 《入門》
ZZ	下痢如豆汁者, 濕也. 盖脾胃爲水穀之海, 常兼四藏, 故有五色之相雜. 當先通利, 此迎而奪之之義也. 《丹心》
EP	加味除濕湯
SS	治傷濕下痢, 如黑豆汁. 半夏ㆍ厚朴ㆍ蒼朮 各一錢二分, 藿香ㆍ陳皮ㆍ赤茯苓 各七分, 木香ㆍ桂皮ㆍ甘草 各五分. 右剉, 作一貼, 薑 三片, 棗 二枚, 空心, 水煎服. 《丹心》
EP	戊己丸
SS	治濕痢. 黃連ㆍ吳茱萸ㆍ白芍藥 各等分. 右爲末, 麪糊和丸梧子大, 空心, 米飮下五七十丸. 《局方》
DD	熱痢
ZZ	熱痢與暑痢同.
ZZ	大凡痢疾多因伏暑而得, 但背寒, 面垢或面如塗油, 齒乾煩寃, 燥渴引飮, 皆暑證也. 不宜輕用附子等熱藥, 宜酒蒸黃連丸方見血門. 《得效》
ZZ	其冷熱蘊積腸胃間, 滑泄垢膩者, 名腸垢, 卽熱痢也. 《類聚》
ZZ	偏熱純赤, 見暑證, 輕者, 黃芩芍藥湯, 重者, 導滯湯, 日久者, 黃連阿膠湯. 《入門》
ZZ	挾熱下痢者, 身熱口渴, 小便澁少, 大便急痛, 所下黃赤色. 《入門》
ZZ	熱痢, 黃芩芍藥湯最妙. 《入門》
ZZ	下痢壯熱, 須用倉廩湯. 《直指》
ZZ	下痢欲飮水, 有熱故, 宜白頭翁湯方見寒門. 《仲景》
ZZ	熱痢, 宜烏梅丸, 寧胃散, 加當歸方見下.
EP	烏梅丸
SS	治熱痢, 腹痛下純血. 黃連 一兩半, 烏梅肉ㆍ當歸ㆍ枳殼 各一兩. 右末, 醋糊和丸, 米飮下七十丸, 空心. 《丹心》
EP	寧胃散
SS	治赤白熱痢. 白芍藥 二錢, 黃芩ㆍ黃連ㆍ木香ㆍ枳殼 各一錢半, 陳皮 一錢, 甘草(灸) 五分. 右剉, 作一貼, 水煎服. 一名芩連芍藥湯. 《必用》
DD	氣痢
ZZ	氣痢狀如蟹渤, 拘急獨甚, 宜茱連丸方見上ㆍ氣痢丸ㆍ牛乳湯.
EP	氣痢丸
SS	治氣痢, 狀如蟹渤. 訶子皮ㆍ橘皮ㆍ厚朴 各一兩. 右爲末, 蜜丸梧子大. 空心, 米飮下三十丸. 《入門》
EP	牛乳湯
SS	治氣痢. 蓽撥 二錢(剉), 牛乳 半升. 右同煎減半, 空心服. 《得效》
SS	唐太宗苦氣痢, 百方不差, 有衛士進此方, 服之卽愈. 《醫說》
DD	虛痢
ZZ	氣弱困倦, 穀食難化, 腹微痛或大痛, 幷無努責. 《入門》
ZZ	滑利與虛痢同, 虛滑不禁, 甚則氣血俱脫. 血虛, 四物湯, 加人參ㆍ白朮ㆍ地楡ㆍ樗白皮, 氣虛, 眞人養藏湯. 《入門》
ZZ	氣虛, 色白如鼻涕凍膠, 理中湯, 加木香ㆍ肉桂ㆍ厚朴ㆍ赤茯苓. 《入門》
ZZ	如力倦, 自覺氣少惡食, 此爲挾虛證. 宜用補氣血之藥, 虛迴而痢自止. 《丹心》
ZZ	痢疾日久, 氣血虛弱, 宜用八物湯方見虛勞ㆍ補中益氣湯方見內傷. 《回春》
ZZ	痢稍久者, 不可下, 胃虛故也. 調中理氣湯, 加味香連丸擇用之. 《醫鑑》
ZZ	久痢, 五虛證危困者, 宜大斷下丸. 五虛者, 脈細, 皮寒, 氣少, 泄利前後, 飮食不入, 是也. 如漿粥入胃, 泄注止, 則虛者活矣. 《得效》
ZZ	虛寒痢脫肛, 宜訶子皮散. 《東垣》
EP	調中理氣湯
SS	治虛痢, 氣弱困倦. 白朮ㆍ枳殼ㆍ白芍藥ㆍ檳榔 各一錢, 蒼朮ㆍ陳皮 各八分, 厚朴 七分, 木香 五分. 右剉, 作一貼, 水煎服. 此治痢調理之劑也. 《醫鑑》
EP	加味香連丸
SS	治虛痢及久痢, 一切諸痢. 黃連 四兩(以吳茱萸煎水浸炒), 木香 一兩, 啞芙蓉 二錢. 右爲末, 陳米糊和丸菉豆大, 每二三十丸, 以蓮肉煎湯呑下, 被盖就睡, 奏效神矣. 《入門》
EP	大斷下丸
SS	治久痢滑數, 消瘦困弱. 龍骨ㆍ附子(炮)ㆍ白礬(枯)ㆍ肉豆蔲(煨)ㆍ牡蠣(煆)ㆍ訶子皮ㆍ酸石榴皮 各一兩, 良薑ㆍ乾薑ㆍ赤石脂 各七錢半, 細辛 三錢七分半. 右爲末, 醋糊和丸梧子大, 粟米飮下三十丸. 《入門》
EP	訶子皮散
SS	治虛寒, 赤白痢脫肛. 御米殼(蜜炒)ㆍ橘皮 各五分, 乾薑(炮) 六分, 訶子皮 七分. 右爲末, 作一貼, 水煎, 空心和渣服. 《東垣》
DD	積痢
ZZ	積痢, 色黃或如魚腦漿, 腹脹痛, 惡食. 《入門》
ZZ	無積不成痢. 《直指》
ZZ	痢出於積滯. 積, 物積也. 滯, 氣滯也. 物積欲出, 氣滯而不與之出, 所以下墜裏急, 乍起乍止, 日夜凡百餘度. 人有此證, 不論色之赤白, 脈之大小, 一皆以通利行之. 《直指》
ZZ	飮食傷飽者, 注下酸臭, 諸有積者, 以肚熱纏痛推之. 《直指》
ZZ	傷積滯則糞白有效. 《得效》
ZZ	食積痢, 宜保和丸方見積門ㆍ感應元ㆍ蘇感元ㆍ生熟飮子.
EP	感應元
SS	治積痢, 久痢, 赤白膿血相雜. 肉豆蔲(煨)ㆍ白薑(炮)ㆍ百草霜 各二兩, 木香 一兩半, 蓽澄茄ㆍ三稜(炮)ㆍ丁香 各一兩, 巴豆 百粒(去皮心膜去油爲霜), 杏仁 百粒(去皮尖雙仁, 麩炒另硏酒煮), 蠟 四兩, 淸油 一兩. 右七味爲細末, 入巴豆, 杏仁末, 先將油煎蠟令熔化, 拌和藥末成劑. 每一兩, 分作十錠, 每一錠, 米飮調服. 或作丸菉豆大, 白湯呑下十丸. 《得效》
EP	蘇感元
SS	治積痢, 腹內緊痛. 麝香蘇合元方見氣門四分, 感應元六分. 硏勻丸菉豆大, 米飮下三十丸. 《得效》
EP	生熟飮子
SS	治大人諸痢, 及小兒虛積痢, 日夜無度. 罌粟殼大者 四箇(去瓤蔕半灸半生), 陳皮 二片(半生半炒), 甘草 二寸(半生半灸), 烏梅 二箇(半生半煨), 大棗 二枚(半生半煨), 生薑 二塊(半生半煨), 木香 一錢(作兩片半生半煨), 訶子大者 二箇(半生半煨), 黑豆 六十粒(半生半炒), 黃芪 二寸(半生半灸), 白朮 二塊(半生半煨), 當歸 二寸(半生半煨). 右剉, 和勻, 每服五錢, 水一盞半, 同入磁甁內煮至半, 去滓, 溫服. 小兒服一二合. 此方, 分生熟, 均冷熱, 冷熱旣散, 腸胃旣厚, 則水穀自分, 何患瀉痢哉. 《省翁》
DD	久痢
ZZ	痢已減十之七八, 穢積已盡, 糟粕未實, 當以(炒)芍藥ㆍ(炒)白朮ㆍ(灸)甘草ㆍ陳皮ㆍ茯苓, 煎湯, 下固腸丸三十粒. 然此丸性燥, 若滯氣未盡, 不可遽用. 《丹心》
ZZ	久痢, 體虛氣弱, 滑泄不止, 當以訶子ㆍ肉豆蔲ㆍ白礬ㆍ半夏等藥澁之, 甚者, 添牡礪, 須以陳皮爲佐, 恐太澁亦能作疼也. 《丹心》
ZZ	久痢不止, 服理中湯, 益甚, 此痢在下焦, 赤石脂禹餘粮湯主之方見寒門. 理中者, 理中焦, 用此以固其下焦故也. 《仲景》
ZZ	久痢, 宜大斷下元ㆍ萬全丸二方見上ㆍ眞人養藏湯ㆍ木香散ㆍ實腸散ㆍ加減益氣湯ㆍ樗白皮散.
EP	木香散
SS	治久痢及血痢. 甘草(灸) 一兩, 木香ㆍ黃連 各五錢(同炒), 罌粟殼ㆍ生薑 各五錢(同炒). 右爲末, 入麝香少許, 空心, 米飮調下二錢. 《本事》
EP	加減益氣湯
SS	治久痢疲弱甚, 不能起床. 白朮ㆍ白芍藥ㆍ陳皮 各一錢, 當歸 七分, 黃芪ㆍ人參ㆍ澤瀉ㆍ縮砂ㆍ地楡 各五分, 升麻ㆍ木香ㆍ白豆蔲ㆍ御米殼(醋炒)ㆍ甘草(灸) 各三分. 右剉, 作一貼, 空心, 水煎服. 《醫鑑》
EP	樗白皮散
SS	治久痢, 諸藥不效. 樗根白皮 一握, 粳米 一合, 葱白 一握, 甘草 一寸, 豉 二合. 右水一升煮取半升, 頓服. 《得效》
EP	實腸散
SS	治久痢, 不分赤白. 用此藥換出黃糞來. 山藥(炒) 一兩, (炒)黃米 一合. 右爲末, 用砂糖調熱湯, 和勻藥末適稀稠, 漸漸服, 後用淸米湯漱口, 最效. 《回春》
DD	疫痢
ZZ	一方一家之內, 上下傳染, 長幼相似, 是疫毒痢也. 當察運氣之相勝以治之. 《良方》
ZZ	一方長幼相似, 名曰疫痢, 人參敗毒散方見寒門, 加陳皮ㆍ白芍藥, 煎服, 或薑茶湯以防之. 《入門》
EP	薑茶湯
SS	治痢疾腹痛. 老生薑, 春茶葉, 等分同煎服. 《醫鑑》
SS	薑能助陽, 茶能助陰. 況暑毒ㆍ酒食毒, 皆能解之. 不問赤白, 冷熱, 疫痢腹痛, 通用之. 《直指》
SS	熱痢留薑皮, 冷痢去薑皮. 《本草》
DD	蠱疰痢
ZZ	久痢不已, 毒氣蝕於藏府, 下血如雞肝, 雜膿瘀者, 名曰蠱疰痢. 《類聚》
ZZ	蠱疰痢, 下黑血如雞肝, 發渴, 五內切痛, 此因服五石湯丸所致. 其血自百脈經絡而來, 以茜根丸救之. 《入門》
ZZ	蠱疰痢, 宜羚羊角元ㆍ薑墨丸方見上.
EP	茜根丸
SS	治蠱疰痢. 茜根ㆍ犀角ㆍ升麻ㆍ地楡ㆍ當歸ㆍ黃連ㆍ枳殼ㆍ白芍藥 各等分. 右爲末, 醋糊和丸梧子大, 米飮下五七十丸. 《濟生》
EP	羚羊角元
SS	治蠱疰痢. 黃連 二兩, 黃柏ㆍ羚羊角(鎊) 各一兩半, 白茯苓 一兩. 右爲末, 蜜丸梧子大, 茶淸下五七十丸. 《得效》
DD	五色痢
ZZ	痢疾, 五色俱下, 乃脾胃食積, 及四氣相倂, 以茱連丸救之. 《入門》
ZZ	脾胃爲水穀之海, 無物不受, 常兼四藏, 故痢有五色之相雜, 當先通利. 《丹心》
ZZ	濕毒甚盛, 下痢腹痛, 大便如膿血, 或如爛肉汁, 宜地楡散ㆍ黃連阿膠湯二方見上. 《活人》
ZZ	五色痢, 宜服秘方養藏湯ㆍ絲瓜散ㆍ神效參香散.
EP	秘方養臟湯
SS	治五色痢. 罌粟殼(蜜炒) 一錢半, 陳皮ㆍ枳殼ㆍ黃連ㆍ木香ㆍ烏梅ㆍ厚朴ㆍ杏仁ㆍ甘草(灸) 各七分. 右剉, 作一貼, 入黑豆三十粒, 大棗二枚, 煎服, 立效. 《得效》
EP	絲瓜散
SS	治五色痢, 及酒痢, 便血腹痛. 乾絲瓜一枚, 連皮燒灰爲末. 酒調二錢, 空心服. 《集驗》
EP	神效參香散
SS	治下痢五色, 及噤口ㆍ疳ㆍ蠱ㆍ時疫諸痢. 陳皮ㆍ罌粟殼 各一兩二錢, 肉豆蔲ㆍ赤茯苓 各四錢, 白扁豆ㆍ人參ㆍ木香 各二錢. 右爲末, 每三錢, 空心, 米飮調下. 《正傳》


CC	八痢危證
ZZ	一曰熱赤, 二曰冷白, 三曰冷熱相加赤白, 四曰食積酸臭, 五曰驚靑, 六曰脾虛不化, 七曰時行有血, 八曰疳卽瀼瀉. 《類聚》
ZZ	一曰冷痢白積, 二曰熱痢赤積, 三曰冷熱不調, 積下赤白, 四曰疳痢黃白積, 或見五色, 五曰驚痢靑積不臭, 六曰休息痢糞黑如魚腸, 七曰醲痢腹脹便臭肛痛, 八曰蠱疰痢下紫黑血如猪肝. 《入門》
ZZ	通用小駐車丸ㆍ眞人養藏湯二方見上. 《入門》


CC	痢疾腹痛
ZZ	下痢腹痛者, 肺經之氣鬱在大腸之間, 實者下之, 虛者以苦梗發之. 《丹心》
ZZ	下痢腹痛, 不可用參芪. 《丹心》
ZZ	凡痢腹痛, 以白芍藥ㆍ甘草爲君, 當歸ㆍ白朮爲佐, 惡寒者, 加桂, 惡熱者, 加黃柏. 《丹心》
ZZ	或食粥及肉, 稍多作痛, 宜以白朮ㆍ陳皮煎湯服之. 且宜奪食, 奪食者, 減其粥食, 絶其肉味也. 《丹心》
ZZ	下痢膿血, 腹痛不止, 調胃承氣湯, 加薑棗煎服方見寒門, 瀉訖, 以五苓散煎水, 益元散調下.
ZZ	痢疾腹痛, 宜香連丸ㆍ薑茶湯方見上ㆍ神效越桃散.
DP	香連丸
SS	治赤白膿血, 下痢腹痛, 及一切諸痢. 黃連 一兩, 吳茱萸 五錢(水浸一宿, 同炒, 去茱萸), 木香 二錢半. 右爲末, 醋糊和丸梧子大, 空心, 米飮下二三十丸. 《直指》
DP	神效越桃散
SS	治下痢, 腹中滿痛不可忍. 此名陰陽反錯, 不和之甚. 大梔子仁ㆍ良薑 各三錢. 右爲末, 米飮調下二三錢. 《綱目》


CC	痢疾裏急後重
ZZ	裏急, 窘迫急痛是也. 後重者, 大腸墜重而下也. 其證不一. 有因火熱者, 謂火性急速而能燥物, 是也. 有因氣滯者, 此大腸之氣壅而不宣通也. 有因積滯壅盛者, 是有物結墜也. 有氣虛者, 此大腸氣降而不能升也. 有血虛者, 所謂虛坐努責是也. 治法, 火熱者淸之, 氣滯者調之, 積滯者去之, 氣虛者升之, 血虛者補之. 《玉機》
ZZ	後重者, 本因邪壓大腸而墜下, 故大腸不能升上而重, 用大黃ㆍ檳榔輩, 瀉其所壓之邪. 今邪旣瀉而其重因在者, 知大腸虛滑, 不能自收而重, 用御米殼等澁劑, 固其滑, 收其氣亦愈也. 《丹心》
ZZ	下墜異常, 積中有紫黑血, 而又痛甚, 此爲死血, 用桃仁泥, 滑石行之. 《丹心》
ZZ	後重窘迫, 當和氣, 宜木香ㆍ檳榔. 《易老》
ZZ	自古, 治裏急後重, 但用木香ㆍ檳榔調氣, 及大黃下積, 至丹溪, 始用桃仁, 滑石活死血, 其效如鼓應桴. 《綱目》
ZZ	氣行, 血和, 積少, 但虛坐努責, 此爲亡血證. 倍用當歸身尾, 却以生地黃ㆍ生芍藥ㆍ生桃仁, 佐之, 陳皮和之, 血生自安. 血虛則裏急, 故用當歸身. 《丹心》
ZZ	裏急者, 腹中不寬快也. 虛坐而大便不行者, 血虛也. 後重者, 虛氣墜下也. 《回春》


CC	痢疾大孔痛
ZZ	下痢大孔痛, 因熱流于下. 用木香ㆍ檳榔ㆍ芩連, 加炒乾薑煎服. 《綱目》
ZZ	下痢大孔痛, 宜溫煖之. 《仲景》
ZZ	下痢大孔痛, 一曰溫之, 一曰淸之. 如久病身冷, 脈沈小, 宜溫之, 如暴病身熱, 脈浮洪, 宜淸之. 《丹心》
ZZ	作痛, 熱流於下也. 《醫鑑》
ZZ	下痢, 大便不禁, 大孔開如空洞, 用葱椒末爛擣, 塞穀道中, 倂服酸澁固腸之劑, 如御米殼ㆍ訶子皮之類收之. 《綱目》
ZZ	下痢大孔痛, 此大虛也. 瓦片圓如銅錢大, 燒紅投童尿中, 急取令乾, 紙裹安痛處, 以人參ㆍ當歸ㆍ陳皮濃煎飮之. 《綱目》
ZZ	又灸枳實熨之, 炒鹽熨之. 又熟艾ㆍ黃蠟ㆍ訶子, 燒烟熏之妙. 《綱目》


CC	痢疾宜下
ZZ	痢初得一二日間, 元氣未虛, 必推蕩之. 此通因通用之法, 用大承氣湯, 或調胃承氣湯, 下後看氣血調理, 五日後不可下, 脾胃虛故也. 《丹心》
ZZ	此亦大槪言之, 氣血弱者, 雖一二日不可下, 實者十餘日後, 亦可下之. 《正傳》
ZZ	下痢腹滿爲實, 當下之. 《脈經》
ZZ	下痢脈反滑者, 當有所去, 下之乃愈. 《仲景》
ZZ	下痢已差, 至其年月日時復發者, 以病不盡故也. 當下之, 宜大承氣湯. 《仲景》
ZZ	仲景治痢可下者, 悉用承氣等湯加減下之. 大黃之寒, 其性善走, 佐以厚朴之溫, 善行滯氣, 緩以甘草之甘. 飮以湯液, 灌滌腸胃, 滋潤輕快, 積行卽止. 局方例, 以熱藥爲主, 澁藥爲佐, 用之於下痢淸白者猶可, 其裏急後重, 經所謂下迫者皆屬火熱所爲, 加以澁熱, 非殺之而何. 《丹溪》


CC	治痢要訣
ZZ	行血則便膿自愈, 調氣則後重自除. 《河間》
ZZ	下痢治法曰, 後重者宜下, 木香ㆍ檳榔, 又木香檳榔丸方見積聚.
ZZ	腹痛者宜和, 芍藥ㆍ陳皮, 又芍藥甘草湯方見腹門.
ZZ	身重者除濕, 茯苓ㆍ澤瀉, 又五苓散方見寒門.
ZZ	脈弦者去風, 秦芃ㆍ防風, 又敗毒散方見寒門.
ZZ	膿血稠粘者, 以重藥竭之, 大黃ㆍ芒硝, 又大黃湯.
ZZ	身冷自汗者, 以熱藥溫之, 附子ㆍ乾薑, 又漿水散.
ZZ	風邪內縮者, 宜汗之, 麻黃ㆍ白芷ㆍ乾葛, 又麻黃升麻湯方見血門.
ZZ	鶩溏爲痢者, 宜溫之, 肉桂ㆍ木香, 又水煮木香丸. 已上《易老》
ZZ	又曰, 在表者發之, 在裏者下之, 在上者涌之, 在下者竭之, 身表熱者內疏之, 小便澁者分利之. 《易老》
ZZ	又曰, 盛者和之, 去者送之, 過者止之. 《易老》
ZZ	治痢藥法, 色黑大黃, 色紫地楡, 色紅黃芩, 色淡生薑, 色白肉桂, 色黃山楂, 水泄粟殼, 痛甚木香ㆍ梔子. 《入門》
ZZ	凡痢之初, 宜立效散一服卽愈. 或木香導氣湯, 以撤其毒, 皆良法也. 《醫鑑》
ZZ	治痢者, 必用寒以勝熱, 苦以燥濕, 微加辛熱佐之, 以爲發散開通之用, 固無不效矣. 《河間》
ZZ	痢疾, 宜以阿膠珠ㆍ當歸ㆍ靑皮ㆍ赤茯苓ㆍ黃連, 作劑. 入烏梅ㆍ濃蜜同煎, 最能蕩滌惡穢, 積滯旣去, 則遍數自疏矣. 《直指》
ZZ	大要, 以散風邪, 行滯氣, 開胃脘爲先, 不可遽用豆蔲ㆍ訶子ㆍ白朮輩, 以補住邪氣, 及粟殼ㆍ龍骨ㆍ牡礪輩, 以閉澁腸胃, 必爲日久淹延之疾, 待其腹痛, 後重皆除, 然後乃用斷下之藥.
DP	立效散
SS	治赤白膿血痢, 腹痛, 裏急後重. 一服立止. 黃連 四兩(以吳茱萸二兩, 水拌同炒, 去茱萸), 枳殼(麩炒) 二兩. 右爲末, 每三錢, 空心, 黃酒送下. 此治熱積, 氣滯之痢, 黃連淸熱, 枳殼破氣. 《醫鑑》
DP	木香導氣湯
SS	治痢初起腹痛, 裏急後重, 赤白相雜, 發熱噤口. 大黃 一錢半, 白芍藥ㆍ朴硝ㆍ黃連 各一錢二分, 厚朴ㆍ檳榔 各一錢, 當歸尾ㆍ赤茯苓 各八分. 右剉, 作一貼, 水煎服. 《醫鑑》


CC	痢疾通治藥
ZZ	痢疾諸證, 臍腹㽱痛, 或下鮮血, 或下瘀血, 或下紫黑血, 或下白膿, 或赤白相雜, 或如黑豆汁, 或如魚腦, 或如茅屋漏水, 皆裏急後重, 頻欲登厠, 日夜無度. 通用水煮木香膏ㆍ六神丸ㆍ香連丸方見上ㆍ加味香連丸ㆍ白朮安胃散ㆍ百中散ㆍ和中飮ㆍ易簡斷下湯ㆍ寧胃散方見上ㆍ救命延年丸.
ZZ	瘧後痢, 黃連木香湯.
DP	水煮木香膏
SS	治一切諸痢. 罌粟殼(蜜炒) 三兩, 縮砂ㆍ肉豆蔲(煨)ㆍ乳香 各七錢半, 木香ㆍ丁香ㆍ訶子ㆍ藿香ㆍ當歸ㆍ黃連ㆍ厚朴ㆍ陳皮ㆍ靑皮ㆍ白芍藥ㆍ甘草(灸) 各五錢, 枳實ㆍ乾薑(炮) 各二錢半. 右爲末, 蜜丸彈子大, 水一盞, 棗 一枚, 同煎至七分, 去棗和滓服. 《袖珍》
DP	六神丸
SS	治諸痢要藥. 黃連ㆍ木香ㆍ枳殼ㆍ赤茯苓ㆍ神麴(炒)ㆍ麥芽(炒) 各等分. 右爲末, 神麴糊和丸梧子大, 每五七十丸. 赤痢, 甘草湯下, 白痢, 乾薑湯下, 赤白痢, 乾薑甘草湯下. 《入門》
DP	加味香連丸
SS	治諸痢之總司也. 黃連(炒) 二兩, 吳茱萸(泡炒) 一兩, 木香 一錢, 白豆蔲(煨) 一錢半, 加乳香ㆍ沒藥 各一錢. 右爲末, 烏梅水浸取肉和丸梧子大, 每三十丸, 服如上法. 《醫鑑》
DP	白朮安胃散
SS	治一切瀉痢, 無問膿血. 罌粟殼(蜜炒) 二錢, 赤茯苓ㆍ白朮ㆍ車前子 各一錢, 五味子ㆍ烏梅肉 各五分. 右剉, 作一貼, 水煎服. 《丹心》
DP	百中散
SS	治一切痢, 無問赤白, 二三服便愈. 罌粟殼(蜜炒赤色)ㆍ厚朴(薑製) 各二兩半. 右爲末, 每二三錢, 空心, 米飮調下. 忌生冷毒物. 《得效》
DP	和中飮
SS	治痢, 無問赤白, 久近, 無不效. 但發熱噤口者, 不可服. 罌粟殼(醋炒) 一錢半, 陳皮ㆍ白朮ㆍ赤茯苓ㆍ赤芍藥 各一錢, 陳倉米 二錢, 草果仁 七分, 甘草 三分, 砂糖 三錢, 烏梅 一箇. 右剉, 作一貼, 薑 三片, 棗 二枚, 水煎服. 《正傳》
DP	易簡斷下湯
SS	治一切痢, 尤治虛滑痢. 罌粟殼 十四枚(去筋膜蔕萼剉, 醋淹, 炒擣爲麤末), 白朮ㆍ赤茯苓 各一錢, 甘草(灸) 五分, 草果 一箇(連皮剉). 右作一貼, 水一椀, 薑 七片, 棗, 梅各七箇, 煎至一盞, 分二服. 《海藏》
DP	黃連木香湯
SS	治瘧後痢疾. 白芍藥(炒) 二錢, 白朮 一錢半, 黃連(炒)ㆍ木香ㆍ縮砂(硏)ㆍ黃芩(炒)ㆍ陳皮ㆍ當歸(酒洗) 各一錢, 甘草 五分. 右剉, 作一貼, 薑 三片, 水煎服. 《醫林》
DP	救命延年丸
SS	治男女一切重痢. 黃連ㆍ乾薑ㆍ當歸ㆍ阿膠珠 各等分. 右三味爲末, 以醋煮阿膠令消化, 和丸梧子大, 每三五十丸, 米飮呑下, 甚妙. 《本事》


CC	泄痢易治難治辨
ZZ	太陰脾經, 受濕而爲水泄, 久則傳變而爲膿血痢. 是脾傳腎, 謂之賊邪, 故難愈. 若先痢而後瀉, 是腎傳脾, 謂之微邪, 故易愈. 《易老》
ZZ	飱泄, 脈大手足寒, 難已, 脈小手足溫, 易已. 《脈經》
ZZ	下痢有微熱而渴, 脈弱者自愈.
ZZ	下痢脈數, 有微熱汗出, 今自愈. 《脈經》
ZZ	下痢脈大者, 爲未止. 《脈經》
ZZ	下痢手足溫, 易治, 手足寒, 難治. 《直指》
ZZ	下痢, 嘔噦發呃, 煩躁身熱者, 難治. 《醫鑑》


CC	泄痢吉凶證
ZZ	下痢如魚腦髓者, 半生半死.
ZZ	身熱脈大者, 半生半死.
ZZ	下痢如塵腐色者死.
ZZ	下純血者死.
ZZ	下如茅屋漏水者死.
ZZ	大孔開如竹筒者死.
ZZ	脣如朱紅者死. 已上《丹溪》
ZZ	內經曰, 腸澼便血, 身熱則死, 身寒則生.
ZZ	內經云, 身熱則死, 寒則生, 此是大槪言之. 必兼證詳之方可, 豈無熱生而寒死者乎. 《丹心》
ZZ	下痢, 手足厥冷, 無脈者, 灸之. 灸之不溫, 若脈不還, 反微喘者死. 《仲景》
ZZ	下痢脈絶, 手足厥冷, 晬時脈還, 手足溫者生, 脈不還者死. 《仲景》
ZZ	腹鳴而滿, 四肢淸而泄, 其脈大, 是逆也. 不過十五日死. 《靈樞》
ZZ	腹大而脹, 四末淸, 脫形泄甚, 是逆也. 不及一時死. 《靈樞》
ZZ	下痢之證, 身涼能食, 小便通, 易安, 若體熱多汗, 渴甚, 小便不利, 或手足厥冷, 灸之不溫, 兼微喘不食者死. 《得效》
ZZ	凡下痢, 譫語直視, 及厥躁不得眠, 汗不止, 無脈, 及自利不禁, 身熱脈實者皆死. 《入門》
ZZ	泄瀉久不止, 手足寒, 脈虛脫, 煩躁發呃, 氣短, 目直視, 昏冒不識人, 皆死證也. 《回春》
ZZ	痢不治證. ○ 脈大. ○ 身熱. ○ 鴨屎. ○ 發渴. ○ 咳逆. ○ 五色. ○ 噤口. ○ 紅水. ○ 脣紅. ○ 手足冷. ○ 氣喘.
ZZ	痢後, 煩渴欲飮爲心絶.
ZZ	小便絶不通, 爲胃絶.
ZZ	下痢, 小便不通, 或絶無者, 此毒氣倂歸一藏胃乾者死. 《類聚》
ZZ	小兒之痢, 重傷胃氣, 全不飮食, 名曰噤口. 肛門寬大, 深黑可畏, 腹肚疼痛, 裏急後重, 鮮血點滴, 名曰刮腸. 日夜頻倂, 飮食直過, 名曰滑腸, 皆爲惡候. 《省翁》
ZZ	小兒痢, 穀道不閉, 黃汁長流者, 不治. 《得效》
ZZ	病人臥, 遺屎不覺者死. 《扁鵲》


CC	飯後隨卽大便
ZZ	飯後隨卽大便者, 盖脾腎交濟, 所以有水穀之分, 脾氣雖强, 而腎氣不足, 故飮食下咽而大府爲之飱泄也. 治法, 取二神丸, 空心, 鹽湯送下, 使脾腎之氣交通, 則水穀自然剋化, 此所謂妙合而凝者也. 《直指》


CC	大便秘結
ZZ	腎主五液, 津液潤則大便如常, 若飢飽勞役, 或食辛熱, 火邪伏於血中, 耗散眞陰, 津液虧少, 故大便結燥. 又有年老氣虛, 津液不足而結者, 經曰, 腎惡燥, 急食辛以潤之者, 是也. 《東垣》
ZZ	脈有陽結陰結者, 何以別之. 曰, 脈浮而數, 能食不大便, 此爲實, 名曰陽結也. 期十七日當劇. 脈沈而遲, 不能食, 身體重, 大便反硬, 名曰陰結, 期十四日當劇. 《仲景》
ZZ	有熱燥ㆍ風燥ㆍ陽結ㆍ陰結. 經曰, 結者散之. 治法, 陽結者散之, 陰結者溫之, 陽結, 宜大黃牽牛散, 陰結, 宜半硫丸. 《東垣》
ZZ	燥結者, 大便秘澁不通也. 燥屬少陰, 津液不足, 以辛潤之, 結屬太陰, 有燥糞, 以苦泄之. 《入門》
ZZ	藏府之秘, 不可一槪論, 有實秘, 有虛秘. 實秘者, 物也. 虛秘者, 氣也. 胃實而秘者, 能飮食, 小便赤, 脾約丸方見下ㆍ七宣丸主之. 胃虛而秘者, 不能飮食, 小便淸利, 厚朴湯主之. 《易老》
ZZ	秘結之證, 有虛有實, 實則宜蕩滌腸胃, 開結軟堅, 如大黃ㆍ芒硝ㆍ枳實ㆍ厚朴, 承氣湯之類, 是也方見寒門. 虛則, 宜滋養陰血, 潤燥散結, 如當歸ㆍ地黃ㆍ桃仁ㆍ麻仁ㆍ條芩, 潤燥湯之類, 是也. 《丹心》
ZZ	桃杏仁, 俱治大便秘, 當以氣血分之. 晝則便難行, 陽氣也. 宜用杏仁. 夜則便難行, 陰血也. 當用桃仁. 老虛人大便燥秘, 脈浮在氣, 杏仁ㆍ陳皮, 脈沈在血, 桃仁ㆍ陳皮, 所以俱用陳皮者, 以手陽明與手太陰俱爲表裏也. 《海藏》
ZZ	血燥, 以桃仁ㆍ(酒)大黃通之, 氣燥, 以杏仁,ㆍ枳實通之, 風燥, 以麻子仁, 加大黃利之, 氣澁而不通者, 以郁李仁ㆍ皂角仁潤之. 《東垣》
ZZ	風燥, 宜疏風潤腸丸ㆍ皂角元ㆍ活血潤燥丸.
ZZ	血燥, 宜潤腸丸ㆍ潤麻丸ㆍ蓯沈丸ㆍ五仁丸ㆍ小麻仁丸ㆍ通幽湯ㆍ和血潤腸湯ㆍ當歸潤燥湯.
ZZ	氣滯, 參仁丸ㆍ搜風潤腸丸ㆍ三和湯ㆍ四磨湯ㆍ六磨湯.
ZZ	婦人秘結, 宜通神散ㆍ大麻仁丸.
DP	大黃牽牛散
SS	治相火遊走藏府, 大便秘結. 大黃 一兩, 黑牽牛子(頭末) 五錢. 右爲末, 每三錢, 手足冷者酒調下, 手足熱者蜜湯調下. 《保命》
DP	半硫丸
SS	治老人痰結, 大便秘澁. 半夏(薑製爲末)ㆍ硫黃(硏極細以柳木槌殺過). 右等分, 薑汁浸蒸餠和丸梧子大, 溫酒, 或薑湯下五七十丸. 《局方》
DP	七宣丸
SS	治熱留腸胃, 大便秘結. 大黃 一兩, 木香ㆍ檳榔ㆍ訶子皮 各五錢, 桃仁 十二箇. 右爲末, 蜜丸梧子大, 溫水下五十丸. 《東垣》
DP	厚朴湯
SS	治大便虛秘. 白朮 二錢, 厚朴 一錢三分, 陳皮ㆍ甘草 各一錢, 半夏麴 九分, 枳實 八分. 右剉, 作一貼, 入薑 三片, 棗 二枚, 水煎服. 《易老》
DP	當歸潤燥湯
SS	一名潤燥湯. 治血燥, 大便秘澁. 當歸ㆍ大黃ㆍ熟地黃ㆍ桃仁ㆍ麻仁ㆍ(生)甘草 各一錢, 生地黃ㆍ升麻 各七分, 紅花 二分. 右剉, 先取七味, 作一貼, 煎將至半, 乃入桃仁, 麻仁, 煎至半, 空心服. 《丹心》
DP	疏風潤腸丸
SS	治風熱鬱滯, 大便閉澁乾燥. 須潤燥, 和血, 疏風, 則自然通矣. 麻子仁 二兩半, 桃仁 二兩, 皂角(燒存性) 一兩三錢, 大黃ㆍ羌活 各一兩, 防風ㆍ當歸 各三錢. 右爲末, 蜜丸梧子大, 白湯下五七十丸. 《東垣》
DP	皂角元
SS	專治風人, 大便秘澁. 羌活ㆍ防風ㆍ猪牙皂角ㆍ枳殼ㆍ桑白皮ㆍ檳榔ㆍ杏仁ㆍ麻仁ㆍ白芷ㆍ陳皮 各等分. 右爲末, 蜜丸梧子大, 溫湯下三五十丸. 有熱加大黃. 《得效》
DP	活血潤燥丸
SS	治風秘, 血秘, 大便常常燥結. 此與上潤腸丸同, 但皂角用仁. 《東垣》
DP	潤腸丸
SS	治大便秘澁. 杏仁ㆍ枳殼ㆍ麻仁ㆍ陳皮 各五錢, 阿膠珠ㆍ防風 各二錢半. 右爲末, 蜜丸梧子大, 每五十丸. 老人, 蘇子湯下, 壯者, 荊芥湯下. 《直指》
DP	潤麻丸
SS	治血燥, 大便不通, 能潤之. 麻仁ㆍ桃仁ㆍ生地黃ㆍ當歸ㆍ枳殼 各一兩. 右爲末, 蜜丸梧子大, 白湯下五十丸. 《丹心》
SS	正傳名潤體丸.
DP	蓯沈丸
SS	一名蓯蓉潤腸丸. 治亡津液, 大便常秘結. 肉蓯蓉 二兩, 沈香 一兩. 右爲末, 用麻仁汁打糊和丸梧子大, 每七十丸, 空心, 米飮呑下. 《入門》
DP	五仁丸
SS	一名滋腸五仁丸. 治津液枯竭, 大便秘結. 婦人産後便秘尤宜. 橘紅 四兩(另爲末), 桃仁ㆍ杏仁 各一兩, 柏子仁 五錢, 郁李仁(炒) 二錢, 松子仁 一錢二分半. 右各另硏爲末, 蜜丸梧子大, 空心, 米飮下五七十丸. 《得效》
DP	小麻仁丸
SS	治血燥, 大便秘結. 此方, 與上潤麻丸同. 《入門》
DP	通幽湯
SS	治幽門不通, 大便難, 宜以辛潤之. 升麻ㆍ桃仁(泥)ㆍ當歸身 各一錢半, 生地黃ㆍ熟地黃 各七分, (灸)甘草ㆍ紅花 各二分. 右剉, 作一貼, 水煎去滓, 調檳榔細末半錢服. 《東垣》
DP	和血潤腸湯
SS	治大便燥結不通. 升麻ㆍ桃仁ㆍ麻仁 各一錢半, 大黃ㆍ熟地黃ㆍ當歸梢 各七分, 生地黃ㆍ(生)甘草 各五分, 紅花 三分. 右剉, 作一貼, 水煎服. 《東垣》
DP	參仁丸
SS	治氣壅大便秘. 麻子仁ㆍ大黃 各三兩, 當歸身 一兩, 人參 七錢半. 右爲末, 蜜丸梧子大, 空心, 熟水下三十丸. 《入門》
DP	搜風潤腸丸
SS	治三焦不和, 氣不升降, 胸腹痞滿, 大便秘澁. 郁李仁 一兩, 木香ㆍ檳榔ㆍ靑皮ㆍ陳皮ㆍ沈香ㆍ蘿葍子(炒)ㆍ槐角ㆍ枳殼ㆍ枳實ㆍ三稜(煨)ㆍ大黃 各五錢. 右爲末, 蜜丸梧子大, 空心, 米飮下五七十丸. 《丹心》
DP	三和湯
SS	治氣滯, 大便秘澁. 卽氣門三和散也.
DP	四磨湯
SS	治氣滯, 大便秘澁. 大檳榔ㆍ沈香ㆍ木香ㆍ烏藥. 右四味等分, 各濃磨水, 取七分盞, 煎三五沸, 微溫服, 空心. 《得效》
DP	六磨湯
SS	治大便秘澁有熱者. 四磨湯, 加大黃ㆍ枳殼, 如上法, 濃磨汁服. 《得效》
DP	通神散
SS	治婦人大便不通. 大黃ㆍ芒硝ㆍ桃仁ㆍ郁李仁 各一兩, 木香 五錢. 右爲末, 每二錢, 米飮調下. 《丹心》
DP	大麻仁丸
SS	治婦人風秘. 木香ㆍ檳榔ㆍ枳殼 各一兩, 麻仁ㆍ大黃(炒) 各三錢. 右爲末, 蜜丸梧子大, 空心, 白湯下三五十丸. 《丹心》


CC	老人秘結
ZZ	老人藏府秘澁, 不可用大黃. 緣老人津液少, 所以秘澁, 若服大黃以瀉之, 津液皆去, 定須再秘甚於前. 只可服滋潤大腸之藥, 更用槐花煎湯, 淋洗肛門亦效. 《得效》
ZZ	老人秘結, 宜疏風順氣元ㆍ小皂角元ㆍ二仁元ㆍ橘杏丸ㆍ黃芪湯ㆍ膠蜜湯ㆍ蘇麻粥ㆍ三仁粥.
ZZ	常食乳酪ㆍ血䘓ㆍ脂麻汁, 爲妙.
DP	疏風順氣元
SS	治腸胃積熱, 二便燥澁, 諸風秘, 氣秘皆治之. 老人秘結尤宜. 大黃(酒蒸曬七次) 五兩, 車前子(炒) 二兩半, 郁李仁ㆍ檳榔ㆍ麻子仁(微炒)ㆍ兎絲子(酒製)ㆍ牛膝(酒洗)ㆍ山藥ㆍ山茱萸 各二兩, 枳殼ㆍ防風ㆍ獨活 各一兩. 右爲末, 蜜丸梧子大, 每五七十丸, 空心, 茶酒米飮任下.
SS	此藥專治大便秘澁, 眞良方也. 久服精神康健, 百病不生, 尤宜老人. 《得效》
DP	小皂角元
SS	治風秘, 尊年人宜服. 皂角(灸)ㆍ枳殼 各等分. 右爲末, 蜜丸梧子大, 米飮下七十丸. 《得效》
DP	二仁元
SS	治老人, 虛人風秘. 杏仁ㆍ麻仁ㆍ枳殼ㆍ訶子肉 各等分. 右爲末, 蜜丸梧子大, 溫水下五十丸. 《得效》
DP	橘杏丸
SS	治老人, 虛人氣秘. 服之大便自無澁滯. 橘皮ㆍ杏仁 各等分. 右爲末, 蜜丸梧子大, 米飮下七十丸.
SS	此治晝便難. 若夜便難, 去杏仁, 用桃仁. 《濟生》
DP	黃芪湯
SS	治老人大便秘澁. 黃芪ㆍ陳皮(去白) 各五錢. 右爲末. 另取麻子仁汁一盞, 於銀石器煎, 候有乳起, 卽入白蜜一大匙, 再煎令沸, 調前藥末三錢. 空心服之, 不過兩服效, 常服, 卽無秘澁之患. 《得效》
DP	膠蜜湯
SS	治老人, 虛人大便秘澁. 連根大葱白三莖, 新水一盞, 煎葱爛熟去之, 入明阿膠珠二錢, 蜜二匙, 攪令熔化. 空心服. 《直指》
DP	蘇麻粥
SS	順氣, 滑大便, 治老人, 虛人風秘血秘, 大便艱澁. 婦人産後便秘, 皆宜服之. 蘇子ㆍ麻子, 不拘多少, 等分同擣爛, 和水濾取汁, 粳米末少許, 同煮作粥食之. 久服尤佳. 《本事》
SS	一老婦, 忽爾腹痛, 頭痛, 惡心不食. 正是老人風秘, 藏府壅滯, 氣聚胸中, 則腹脹惡心不欲食, 上至於巓則頭痛神不淸. 服此粥兩啜而氣泄, 下結糞十餘枚, 藏府流暢, 諸疾自去矣. 《本事》
DP	三仁粥
SS	治大便秘結, 老人, 虛人皆可服. 桃仁ㆍ海松子仁 各一合, 郁李仁 一錢. 右同擣爛, 和水濾取汁, 入碎粳米少許, 煮粥, 空心服. 《俗方》


CC	脾約證
ZZ	傷寒陽明病, 自汗出, 小便數則津液內竭, 大便必難, 其脾爲約, 脾約丸主之. 方見下《仲景》
ZZ	成無己曰, 胃强脾弱, 約束津液, 不得四布, 但輸膀胱, 故小便數而大便難, 制脾約丸, 以下脾之結燥. 丹溪曰, 旣云脾弱, 脾弱則土虧, 肺金受火之剋, 肺耗則津竭. 脾失轉輸之令, 肺失傳送之職, 宜大便秘而難, 小便數而無藏蓄也. 理宜滋養陰血, 使陽火不熾, 則肺金行淸化, 脾土淸健而運行津液, 則腸潤而自通矣. 今此丸, 用之於熱甚而氣實, 與西北人壯實者, 無有不安. 若用於東南人, 與熱雖盛而氣血不實者, 將見脾愈弱而腸愈燥矣. 須知在西北, 以開結爲主, 在東南, 以潤燥爲功. 《丹溪》
DP	脾約丸
SS	一名麻仁丸. 治小便數, 大便難, 名爲脾約證. 大黃(蒸) 四兩, 枳實ㆍ厚朴ㆍ赤芍藥 各二兩, 麻子仁 一兩半, 杏仁 一兩二錢半. 右爲末, 蜜丸梧子大, 空心, 溫湯下五十丸. 《局方》


CC	大便不通
ZZ	大便秘結者, 常常乾燥, 而艱難放下也. 不通者, 累日不得通, 閉塞脹滿也.
ZZ	熱邪入裏, 則胃有燥糞, 三焦伏熱, 則津液中乾, 此大腸之挾熱然也. 虛人藏冷而血脈枯, 老人腸寒而氣道澁, 此大腸之挾冷然也. 腹脹痛悶, 胸痞欲嘔, 此宿食留滯也. 腸胃受風, 涸燥秘澁, 此風氣燔灼也. 若氣不下降, 而穀道難, 噫逆泛滿, 必有其證矣. 熱者, 三黃湯方見火門, 冷者, 半硫丸, 宿食, 宜脾積元, 風秘, 宜麻仁丸卽脾約丸, 氣不下降, 則桔梗枳殼湯方見胸門. 大腸與肺爲表裏, 大腸者, 諸氣之道路關焉. 孰知流行肺氣, 爲治法之樞紐乎. 《直指》
ZZ	久病, 腹中有實熱, 大便不通, 潤腸丸微利之, 不可用峻利之藥. 《正傳》
ZZ	大便閉, 服承氣湯之類, 不通者, 四物湯方見血門, 加檳榔ㆍ枳殼ㆍ桃仁ㆍ紅花. 《醫鑑》
ZZ	古方, 通大便, 皆用降氣之劑, 盖肺氣不降, 則大便難於傳送, 用杏仁ㆍ枳殼ㆍ沈香ㆍ訶子等, 是也. 老人虛人風人, 津液少而秘者, 宜以藥滑之, 用麻仁ㆍ脂麻ㆍ阿膠等, 是也. 若妄以峻劑逐之, 則津液走, 氣血耗, 雖暫通而卽復秘, 或更生他病矣. 《丹心》
ZZ	大便不通, 宜靈寶丹ㆍ蘇感元方見上ㆍ潤腸湯ㆍ大黃飮子. 老人虛人, 宜潤腸丸ㆍ潤腸湯. 婦人, 宜通神散方見上ㆍ調導飮.
ZZ	外治, 宜宣積丸ㆍ提盆散.
DP	脾積元
SS	治飮食停積, 腹脹呑酸, 大便秘結. 蓬朮 一兩半, 三稜 一兩, 靑皮 五錢, 良薑(以醋煮切片焙乾)ㆍ木香ㆍ百草霜ㆍ巴豆霜 各二錢半. 右爲末, 麪糊和丸麻子大, 橘皮湯下五七十丸. 《得效》
DP	靈寶丹
SS	治大便不通, 推下積滯. 木香ㆍ沈香ㆍ乳香 各半錢, 巴豆(去皮心油) 二錢. 右爲末, 大棗三枚蒸取肉, 和勻擣作丸如菉豆大, 每服一丸, 涼水送下. 如欲利三行, 先喫涼水三口, 然後用涼水送下. 如欲五行六行, 依數喫水. 《臞仙》
DP	潤腸湯
SS	治大便秘澁久不通. 麻子仁 一盞半(細硏水浸濾, 去皮取汁), 脂麻 半盞(細硏水浸絞取汁), 桃仁 一兩(硏爲泥), 荊芥穗 一兩(擣爲末). 右和合, 入鹽少許同煎, 代茶飮之, 以大便通利爲度. 《丹心》
DP	大黃飮子
SS	治熱燥, 大便不通. 生地黃 二錢, 大黃(煨)ㆍ杏仁ㆍ梔子ㆍ升麻ㆍ枳殼 各一錢, 人參ㆍ黃芩ㆍ甘草 各五分. 右剉, 作一貼, 入薑 五片, 豉二十一粒, 烏梅 一箇, 同煎服. 《直指》
DP	潤腸丸
SS	治老人血少, 腸胃乾燥, 大便閉結. 甚至七八日難下, 色如猪糞, 少如羊糞者. 當歸ㆍ生地黃ㆍ枳殼ㆍ桃仁ㆍ麻仁 各等分. 右爲末, 蜜丸梧子大, 空心, 米飮下四五十丸. 《醫鑑》
DP	潤腸湯
SS	治老人, 虛人大便閉結. 蜂蜜 一兩, 香油 五錢, 朴硝 一撮. 右合水一鍾, 煎數沸, 溫服. 《醫鑑》
DP	調導飮
SS	治婦人産前後大便不通. 當歸ㆍ川芎ㆍ防風ㆍ枳殼 各一錢二分半, 甘草 三分. 右剉, 作一貼, 入薑 三片, 棗 二枚, 空心, 水煎服. 《直指》
DP	宣積丸
SS	治大便閉塞. 巴豆(去殼)ㆍ乾薑ㆍ韭子ㆍ良薑ㆍ硫黃ㆍ甘遂ㆍ白檳榔 等分. 右爲末, 飯丸如雞子黃大. 早朝先以椒湯洗手, 麻油塗手掌, 握藥一粒, 移時便瀉. 欲止則以冷水洗手. 《本事》
DP	提盆散
SS	治大便不通. 草烏, 爲極細末. 葱白一枚, 切去根, 其頭上有汁, 濕蘸草烏末, 納肛門中, 卽通.
SS	卽霹靂箭, 能治大小便不通. 《丹心》


CC	大小便不通
ZZ	凡大小便不通, 內經謂之三焦約, 約者不行也. 又曰, 大小便不通者, 陰陽關格, 乃三焦約之病也. 《病源》
ZZ	三焦約, 大小便不通, 宜枳殼丸方見五藏ㆍ推氣丸.
ZZ	大小便不通, 宜三一承氣湯ㆍ車拘散ㆍ鐵脚丸ㆍ顚倒散ㆍ倒換散ㆍ蜣蜋散ㆍ甘遂散ㆍ貼臍膏.
ZZ	外治, 宜迴生神膏ㆍ丁香散, 掩臍法ㆍ導便法.
DP	推氣丸
SS	治氣不升降, 大便秘澁, 小便赤黃. 黑牽牛(頭末)ㆍ大黃ㆍ檳榔ㆍ枳實ㆍ陳皮ㆍ黃芩 各等分. 右爲末, 薑汁煮糊和丸梧子大, 淡薑湯下三五十丸. 《得效》
DP	三一承氣湯
SS	治傷寒及雜病熱盛, 大小便不通, 胸腹滿痛方見寒門.
SS	芒硝, 以大黃引之, 直入大腸, 潤燥, 軟堅, 瀉熱. 以在下言之, 便尿俱陰. 以前後言之, 則前氣後血. 以腎言之, 摠主大小便難. 夫尿澁, 便秘, 俱爲水少. 經曰, 熱淫于內, 治以鹹寒, 佐以苦. 故用芒硝, 大黃, 相須爲使也. 《東垣》
DP	車狗散
SS	治大小便久不通, 煩滿欲死. 推車客 七箇, 土狗 七箇. 如男子病, 推車用頭, 土狗用身. 女子病, 土狗用頭, 推車用身. 右二物, 新瓦上焙乾爲末. 以虎目樹皮向東南者, 濃煎湯調服, 卽通如神. 《本事》
SS	推車, 卽蜣蜋也. 土狗, 卽螻蛄也. 虎目樹, 一云樗木, 一云虎杖. 恐樗木爲正.
DP	甘遂散
SS	治大小便不通. 赤皮甘遂 二兩, 煉蜜 二合. 和勻, 每一兩分四服, 日進一服, 蜜水調下. 《得效》
DP	鐵脚丸
SS	治大小便不通. 大皂角(燒存性), 爲末, 酒麪糊和丸梧子大, 酒下三十丸. 《回春》
DP	顚倒散
SS	治大小便不通, 或小便不通, 或大便不通, 皆治之. 大黃ㆍ滑石ㆍ皂角 各三錢. 如小便不通, 滑石加三錢. 如大便不通, 大黃加三錢. 如大小便俱不通, 大黃ㆍ滑石各加三錢. 右爲末, 每取三錢, 空心, 溫酒調下. 《醫鑑》
DP	貼臍膏
SS	治大小便不通. 甘遂爲末, 麪調作糊, 貼臍中及臍下硬處. 別煎甘草湯服之, 以通爲度. 《類聚》
DP	倒換散
SS	治大小便不通. 如大便不通, 大黃 一兩, 杏仁 三錢. 如小便不通, 大黃三錢, 杏仁一兩. 右剉, 分二貼, 水煎服. 《類聚》
DP	蜣蜋散
SS	一名二妙散. 治大小便不通. 六七月間, 尋牛馬糞中蜣蜋, 不以多少, 用線串起, 陰乾收貯. 用時取一箇, 要全者, 放淨塼上, 四面以灰火烘乾, 以刀從腰切斷. 如大便閉, 用上半截, 小便閉, 用下半截. 二便俱閉, 全用. 爲細末, 新汲水調服, 卽通. 《回春》
DP	迴生神膏
SS	治陰證, 大小便不通數日, 危急者用之, 非急勿用. 牡蠣陳粉ㆍ乾薑(炮) 各一兩. 右爲細末. 男病, 用女人唾調, 手內擦熱, 緊掩二卵上, 得汗出愈. 女病, 用男子唾調, 手內擦熱, 緊掩二乳上, 得汗出愈. 盖卵與乳, 乃男女之根蔕, 坎离之分屬也. 《海藏》
DP	丁香散
SS	治大小便不通如神. 若丁香 五錢, 川烏(炮)ㆍ草烏(炮)ㆍ白芷ㆍ猪牙皂角(炮)ㆍ細辛 各三錢, 胡椒 一錢, 麝香 少許. 右爲細末, 用竹筒將藥, 吹入肛門內, 卽通. 《回春》
DD	罨臍法
ZZ	治大小便不通, 以白礬末一匙, 安臍中, 冷水滴之, 令冷透腹內卽通. 《丹心》
ZZ	治大小便不通, 連根葱一二莖, 帶土生薑一塊, 淡豆豉二十一粒, 鹽一匙同硏作餠, 烘熱掩臍中, 以帛繫定. 良久氣透自通, 不通再換一餠. 《丹溪》
ZZ	治大便閉結, 至極昏不省人, 生大田螺一二枚, 鹽一匙, 和殼生擣, 置病人臍下一寸三分, 用帛包繫, 卽大通. 《得效》
ZZ	又方, 田螺連殼擣爛, 入麝少許, 貼臍中, 以手揉按, 立通. 《入門》
ZZ	治大小便不通, 巴豆肉ㆍ杏仁ㆍ皂角, 右爲末作餠, 掩臍上火灸, 自通. 《綱目》
ZZ	蝸牛膏, 治大小便不通. 蝸牛三枚, 連殼擣爲泥, 加麝香少許, 貼臍中, 以手揉按之, 立通. 無蝸牛, 則用田螺, 歷試殊效. 《回春》
DD	導便法
ZZ	諸大便不通, 老人虛人不可用藥者, 用蜜熬, 入皂角末少許, 捻作錠子, 納肛門卽通. 《丹心》
ZZ	蜜煎導法, 取蜜七合, 微火煎如飴, 捻作錠如棗核樣, 納穀道中, 用手按住, 欲大便時去之. 《仲景》
ZZ	治大便不通. 取大猪膽一箇, 瀉汁, 和醋少許, 灌入穀道中, 須臾大便自通. 《仲景》
ZZ	蜜兌法, 治大便不通. 蜜三合, 入猪膽汁兩枚煎如飴, 候凝, 捻作小指頭大, 沈冷水中, 取納肛門立通. 一方, 入皂角末, 和勻作錠, 尤好, 入薄荷末亦佳. 《得效》
ZZ	熏方, 治大便不通. 皂角, 用椀燒, 置桶內, 熏下部自通. 《得效》
ZZ	蜜導法, 火煉蜜稠厚黃色, 傾入冷水中, 急捻如指大, 隨用皂角末, 麝香共爲衣, 將油塗抹大腸內, 納入穀道, 大便卽通. 《回春》
ZZ	猪膽汁導法, 猪膽一箇傾去汁少許, 入醋在內, 用竹管相接, 套入穀道中, 以手指撚之, 令膽汁直射入內, 少時卽通. 《回春》
ZZ	香油導法, 用竹管蘸葱汁, 深入大腸內, 以香油一半, 溫水一半, 同入猪尿脬內, 撚入竹管, 將病人倒, 放脚向上, 半時立通. 《回春》
ZZ	大便不通多日, 百方不效. 令人口含香油, 以小竹筒一箇, 套入肛門, 吹油入肛內, 病者自覺其油如蚯蚓漸漸上行, 片時下黑糞而安. 《正傳》
ZZ	俗方, 以淸醬, 香油相和, 灌肛內卽通. 或以生桔梗浸油醬, 挿入肛內亦通.
ZZ	蜜導, 非皂角則不通. 《入門》


CC	單方
XX	凡七十種.
DP	硫黃
SS	治冷瀉暴瀉, 所下如水. 硫黃ㆍ滑石, 等分爲末, 溫水調下三錢, 立止. 《得效》
DP	焰硝
SS	治關格, 大小便不通. 蜜 一鍾, 硝 二錢, 白湯 一鍾, 空心調服, 卽通. 《回春》
DP	好黃土
SS	治泄痢赤白, 腹痛下血. 好黃土水煮三五沸, 去滓, 煖服一二升. 《本草》
DP	百草霜
SS	治暴瀉痢. 取細末二錢, 米飮調下. 《本草》
SS	久瀉不止, 百草霜末粥丸, 白湯呑下. 《綱目》
DP	蒼朮
SS	治傷濕泄瀉, 或合茯苓, 或合芍藥, 每五錢, 水煎服之. 若傷風泄瀉, 合防風, 水煎服之. 《湯液》
DP	白朮
SS	治一切泄瀉. 煎服, 末服, 丸服幷佳. 或合白芍藥ㆍ白茯苓, 同煎服, 止泄尤佳. 《湯液》
DP	車前草
SS	治熱泄. 取莖葉擣取汁一盞, 入蜜一合, 溫分二服. 《本草》
DP	車前子
SS	治一切泄瀉. 炒爲末, 空心, 取二錢, 米飮調下, 最妙. 或水煎服, 亦良. 《得效》
DP	木香
SS	治諸泄瀉痢疾皆佳. 煎服, 末服幷良. 或合黃連爲丸, 治赤白諸痢甚佳. 《本草》
DP	白芍藥
SS	治泄瀉痢疾. 煎服, 末服, 丸服皆佳. 酸收甘緩, 下痢必用之藥也. 《湯液》
DP	黃連
SS	治赤白痢腹痛, 或下膿血. 黃連 三錢(酒煮), 服, 或爲末, 雞子白和丸服幷佳. 黃連治痢, 盖以苦燥之義. 若熱痢血痢則佳, 冷痢則不可用. 《本草》
DP	乾薑
SS	主冷泄, 冷痢. 煎服, 末服幷佳. 若血痢則燒存性爲末, 每一錢, 米飮調下. 《本草》
DP	土瓜根
SS	治大便不通. 擣取汁, 以竹管吹入肛內, 卽通. 《綱目》
DP	馬藺子
SS	治水痢. 熬黃爲末, 同白麪等分, 米飮下二錢. 《本草》
DP	萱草根
SS	治大便不通. 取一握, 同生薑擣取汁服之, 立通. 《綱目》
DP	黃芩
SS	主腸澼, 赤白痢, 腹痛身熱. 與芍藥同用. 煎服, 丸服, 末服幷佳. 《湯液》
DP	艾葉
SS	主赤白痢, 及膿血痢. 醋煎, 空心服之. 《本草》
DP	地楡
SS	治痢. 性沈寒入下焦, 赤白痢及膿血痢, 水煎, 空心服三合. 如水瀉及白痢, 不可用. 《本草》
DP	肉豆蔲
SS	主泄瀉, 如暴水泄不止. 取三箇麪裹煨爲末, 作一服, 米飮調下, 神效. 若冷痢腹痛不能食, 取末一錢, 米飮下. 《綱目》
DP	縮砂
SS	治冷泄及休息痢. 取末一錢, 空心, 米飮調下. 《丹心》
DP	大黃
SS	通利大小便, 又治熱痢下膿血. 欲通大便, 水煎服, 熱痢, 酒煎服之. 《綱目》
DP	黑牽牛子
SS	通利大小便. 如大便不通, 半生半炒爲末, 每二錢, 薑湯調下. 如未通, 再以熱茶淸調下.
SS	風秘結澁, 微炒爲末一兩, 麩炒桃仁末五錢, 蜜丸梧子大, 溫水下三十丸. 《本草》
DP	萹蓄
SS	主大小便不通. 開紫花水邊生者爲佳. 採根, 擣取汁一盞服之. 得通卽止. 《綱目》
DP	楡白皮
SS	主大小便不通. 水煎, 空心服. 《本草》
DP	檳榔
SS	通利大小便. 又治大便不通. 取細末二錢, 空心, 蜜水下. 《綱目》
DP	五倍子
SS	治腸虛泄瀉. 取爲末, 以白湯調二錢服, 立止. 《本草》
DP	訶子皮
SS	主泄瀉, 及赤白諸痢. 訶子三箇, 兩枚炮, 一枚生用, 同爲末, 溫水和服.
SS	氣痢, 久痢, 煨取皮爲末, 二錢, 和米飮頓服. 《本草》
DP	樗根白皮
SS	主赤白痢, 及久痢, 腸滑不禁. 取皮一握, 陳米一合, 葱白 三莖, 甘草三寸, 豉二合, 水煎, 空心頓服. 血痢尤神效. 爲末作丸, 名固腸丸. 《本草》
DP	橡實
SS	澁腸止泄瀉. 作細末, 和米飮常服. 《本草》
DP	槿花
SS	主赤白痢. 作末, 和米飮服, 或和麪, 作煎餠食之. 《本草》
DP	蜜
SS	治痢爲最. 蜜與薑汁各一合, 溫水和頓服. 《本草》
DP	蠟
SS	主下痢膿血. 黃蠟不拘多少, 用銀篦挑於香油燈上燒熏, 落下水椀內, 如此七次, 爲丸蘿蔔子大, 每三十丸, 白痢, 甘草湯下, 赤痢, 烏梅湯下. 《綱目》
DP	牡蠣粉
SS	止大小便, 治遺尿不覺. 牡蠣粉, 白礬(枯), 等分爲末, 酒服二錢, 日三. 亦治遺尿. 《綱目》
DP	鱉
SS	治痢後脫肛.
SS	一人患痢月餘, 糟粕不實, 晝夜五六次, 又脫肛. 取鱉一箇, 治如食法, 用生薑, 米糒作羹, 入砂糖一小塊, 不用鹽醬, 熟煮, 喫一二椀, 三日而愈. 盖鱉乃介蟲, 屬金, 而補肺與大腸, 故有效焉. 《正傳》
DP	鮒魚膾
SS	主久赤白痢, 腸澼. 和醋醬蒜虀食之. 《本草》
SS	血痢及噤口痢, 魚肚釀白礬, 燒灰爲末, 米飮調下. 或入白礬蒸熟, 和鹽醋喫卽效. 《得效》
DP	露蜂房
SS	療赤白痢, 亦治大小便不通. 取房蔕爲末, 溫酒調一錢服之, 卽效. 一名紫金砂. 《類聚》
DP	糞蛆
SS	治噤口痢, 甚效. 取蛆焙爲末, 淸米飮調下一錢. 《正傳》
DP	蓮子肉
SS	止痢, 又治噤口痢. 去皮留心爲末, 米飮下二錢. 《百一方》
DP	烏梅
SS	澁腸止痢.
SS	血痢, 白梅肉一箇, 合臘茶, 加醋湯沃服之, 一啜而差.
SS	赤痢及久痢, 烏梅水煎, 和蜜服.
SS	休息痢, 合建茶, 乾薑爲丸. 服之大驗. 《本草》
DP	桃花
SS	利大小便. 花落時拾取陰乾爲末, 水調服. 或作煎餠喫. 治大小便不通卽效. 《子和方》
DP	桃葉
SS	主大小便不通. 擣取汁, 服半升卽通. 《本草》
DP	桃仁
SS	治大便血結, 血秘, 血燥秘澁不通. 硏取汁, 作粥服之. 《湯液》
DP	酸石榴殼
SS	止赤白痢. 燒赤爲末, 米飮下二錢, 亦治暴瀉不止.
SS	冷熱不調, 或下赤白靑黃者, 石榴五枚合殼, 杵絞取汁, 每取一合, 數服卽斷. 或取殼爲末, 飯丸服亦得. 《本草》
DP	大麻仁
SS	治大小便不通, 及風秘, 熱秘, 血秘. 硏取汁, 作粥食之. 或與蘇子取汁作粥, 名蘇麻粥. 《本草》
DP	生脂麻油
SS	治熱秘大便不通. 每服一合, 取利爲度. 《本草》
DP	赤小豆
SS	止泄痢. 作粥食之.
SS	赤白痢, 作粥, 和蠟一兩, 頓服差. 《本草》
DP	糯米
SS	止泄瀉. 半生半炒, 煮粥食甚效. 《醫鑑》
DP	神麴
SS	止泄痢. 熬爲末, 粟米飮調下二錢, 日三. 《本草》
SS	暑時暴泄, 神麴(炒)ㆍ蒼朮(製), 等分爲末, 麪糊和丸梧子大, 米飮下三十丸. 名麴朮丸. 《綱目》
DP	罌粟殼
SS	主一切痢. 若日久腹中無痛, 當澁腸則去瓤蔕, 醋炒爲末, 米飮調一錢服. 《直指》
SS	此物治痢如神, 但用早則性緊澁, 多令人嘔逆, 或成噤口痢. 《綱目》
SS	久痢虛滑一日百行, 取殼薑汁浸一宿, 炒乾爲末, 每二錢, 米飮調下卽效, 名百中散. 《入門》
DP	冬葵子
SS	治大小便不通, 腹滿欲死. 取二升, 水四升, 煮取一升, 入猪脂一合, 調服卽通. 《本草》
DP	雞腸草
SS	主小兒赤白痢. 取汁一合和蜜服之良. 《本草》
DP	薺菜
SS	主赤白痢. 取根葉燒灰爲末, 和米飮服, 極效. 《本草》
DP	葱白
SS	治大小腸不通. 取白, 擣爛和醋, 封小腹上, 卽效.
SS	赤白痢, 葱白一握細切, 和米煮粥食之. 《本草》
DP	韭菜
SS	治諸痢. 如赤痢, 韭汁和酒溫服一盞. 如水穀痢, 作羹粥, 或煠炒, 任食之. 白痢則煮食之. 《本草》
DP	薤白
SS	止久痢冷瀉. 常煮食之.
SS	赤白痢, 取白和米, 作粥食之. 《本草》
DP	獨頭蒜
SS	治大便不通. 取一枚煨熟去皮, 綿裹, 納下部, 冷則易, 卽通. 《本草》
DP	馬齒莧
SS	利大小便. 和米糝五味, 作羹食之.
SS	赤白痢, 擣取汁三合, 和雞子白一枚, 和勻溫服, 再服卽愈. 或取莧煮熟, 入鹽醬薑醋拌勻食之.
SS	小兒血痢, 取汁一合, 和蜜一匙服. 《本草》
DP	白蘿蔔
SS	治久痢. 取汁一鍾, 蜜一鍾, 煎勻溫服, 立止. 《回春》
DP	亂髮
SS	主大小便不通. 燒爲灰, 取一錢, 調溫水, 一日三服.
SS	赤白痢, 服如上法, 或作丸服. 《本草》
DP	黃雌雞
SS	治赤白久痢. 取一隻, 治如食法, 作羹常食之.
SS	腸滑下痢, 取一隻, 治如食法, 火灸, 鹽醋刷之, 又灸令燥, 空腹食之, 名灸雞散. 《本草》
DP	雞子
SS	治久赤白痢. 醋煮熟, 空心食之. 或取一箇打破, 用蠟一錢熔化拌勻炒食之. 又取黃和胡粉燒成末, 酒服一錢. 《本草》
DP	烏骨雞
SS	治小兒噤口痢. 取一隻, 治如食法, 煮取淸汁, 頻與服之. 痢止胃開. 《省翁》
DP	家鴨
SS	止痢. 治如食法, 煮爛飮汁食肉. 或作羹食之. 《本草》
DP	雉
SS	主久痢, 腸滑, 不下食. 治如食法, 着橘椒葱鹽醬調和, 作餛飩食之. 《本草》
DP	牛肝
SS	治痢. 醋煮食之. 《本草》
DP	牛角䚡
SS	主赤白痢, 及冷痢. 瀉血, 燒存性爲末, 溫酒, 或米飮調下二錢. 或蜜和作丸服之. 《本草》
DP	黃雄狗頭骨
SS	主久痢, 勞痢, 休息痢. 取腦骨, 灸黃爲末, 米飮調二錢服. 或蜜和作丸服之. 《本草》
DP	狗肝
SS	治下痢, 臍腹痛. 狗肝一具細切, 米一升和煮粥, 着葱椒鹽醬喫之. 《本草》
DP	猪肝
SS	主冷泄, 濕泄, 滑泄. 取肝薄切, 溫塗煨訶子皮末, 微火灸盡末五錢, 空心, 細嚼, 米飮送下. 《本草》
SS	暴泄, 濕泄, 猪肝, 漿水煮熟食之. 《得效》
SS	氣虛下痢瘦乏, 猪肝一具切片, 入醋一升煮乾. 空心食, 甚妙. 《入門》
DP	猪膽
SS	治大便不通. 詳見導便法


CC	鍼灸法
ZZ	大渴飮水, 多爲滑泄, 水入卽泄, 泄而復飮. 此無藥, 當灸大椎三五壯. 《易老》
ZZ	泄瀉, 三五年不愈, 灸百會五七壯, 卽愈. 《醫鑑》
ZZ	久泄痢, 灸天樞ㆍ氣海, 大能止泄. 《丹溪》
ZZ	泄痢不止, 灸神闕七壯一云三七壯, 關元三十壯. 《得效》
ZZ	溏泄, 灸臍中爲第一, 三陰交次之. 《資生》
ZZ	泄痢, 灸脾兪隨年壯, 臍中二十壯, 關元百壯, 三報二七壯. 《得效》
ZZ	飱泄, 取陰陵泉ㆍ然谷ㆍ巨虛上廉ㆍ大衝. 《綱目》
ZZ	泄瀉如水, 手足冷, 脈欲絶, 臍腹痛, 漸漸短氣, 灸氣海百壯. 《得效》
ZZ	下痢, 腹痛, 便膿血, 取丹田ㆍ復溜ㆍ小腸兪ㆍ天樞ㆍ腹哀. 《東垣》
ZZ	冷痢, 關元ㆍ窮谷, 各灸五十壯. 《東垣》
ZZ	裏急後重, 取合谷ㆍ外關. 《東垣》
ZZ	痢不止, 取合谷ㆍ三里ㆍ陰陵泉ㆍ中脘ㆍ關元ㆍ天樞ㆍ神闕ㆍ中極. 《綱目》
ZZ	諸下痢, 皆可灸大都 五壯, 商丘ㆍ陰陵泉 各三壯. 《綱目》
ZZ	大便秘澁, 取照海鍼入五分, 補二呼, 瀉六吸, 立通ㆍ支溝鍼半寸, 瀉三吸ㆍ太白瀉之. 《綱目》
ZZ	大便不通, 取三間ㆍ承山ㆍ太白ㆍ大鍾ㆍ三里ㆍ湧泉ㆍ崑崙ㆍ照海ㆍ章門ㆍ氣海. 《綱目》
ZZ	大小便不通, 取大都ㆍ環崗ㆍ水道. 《綱目》
ZZ	關格吐逆, 而小便不通, 先灸氣海ㆍ天樞 各三七壯, 吐止然後, 用益元散, 以利小便. 《正傳》
ZZ	婦人産後, 腹脹, 大小便不通, 取氣海ㆍ足三里ㆍ關元ㆍ三陰交ㆍ陰谷. 《綱目》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	外形篇卷之一


BB	頭


CC	頭爲天谷以藏神
ZZ	谷者, 天谷也. 神者, 一身之元神也. 天之谷, 含造化, 容虛空, 地之谷, 容萬物, 載山川. 人與天地同所禀, 亦有谷焉. 其谷藏眞一, 宅元神. 是以頭有九宮, 上應九天, 中間一宮, 謂之泥丸, 又曰黃庭, 又名崑崙, 又謂天谷. 其名頗多, 乃元神所住之宮. 其空如谷, 而神居之, 故謂之谷神. 神存則生, 神去則死. 日則接於物, 夜則接於夢, 神不能安其居也. 黃帝內經曰, 天谷元神, 守之自眞. 言人身中, 上有天谷泥丸, 藏神之府也. 中有應谷絳宮, 藏氣之府也. 下有虛谷關元, 藏精之府也. 天谷, 元宮也. 乃元神之室, 靈性之所存, 是神之要也. 《正理》


CC	頭有九宮
ZZ	頭有九宮, 腦有九瓣. 一曰雙丹宮, 二曰明堂宮, 三曰泥丸宮, 四曰流珠宮, 五曰大帝宮, 六曰天庭宮, 七曰極眞宮, 八曰玄丹宮, 九曰太皇宮, 各有神以主之, 謂之元首九宮眞人也. 《黃庭》
ZZ	問泥丸宮, 正在何處. 答曰, 頭有九宮, 中曰泥丸, 九宮羅列, 七竅應透, 泥丸之宮, 魂魄之穴也. 《正理》


CC	腦爲髓海
ZZ	腦爲髓之海. 髓海有餘, 則輕勁多力, 不足, 則腦轉, 耳鳴, 脛痠, 眩冒, 目無所見. 《靈樞》
ZZ	腦者, 髓之海, 諸髓皆屬於腦. 故上至腦, 下至尾骶, 皆精髓升降之道路也. 《入門》
ZZ	髓者, 骨之充也. 髓傷則腦髓消爍, 體解㑊然不去也. 註曰, 不去者, 不能行去也. 《內經》
ZZ	腦者, 頭之盖骨也. 百會穴分, 是也.


CC	頭部度數
ZZ	頭之大骨, 圍二尺六寸.
ZZ	髮所覆者顱至項二尺二寸, 髮以下至頤長一尺.
ZZ	耳後當完骨者, 廣九寸, 耳前當耳門者, 廣一尺三寸. 《靈樞》


CC	頭病外候
ZZ	頭者, 精明之府, 頭傾視深, 精神將奪矣. 《內經》
ZZ	傷寒, 頭重不能擧, 有二證. 太陽病深, 頭重不能擧, 陰陽易病, 亦頭重不能擧, 皆危證也. 《入門》
ZZ	傷寒, 陽脈不和, 則頭爲之搖, 有心藏絶者, 亦搖頭, 痓病, 風盛則搖頭, 皆凶證也. 《入門》
ZZ	有裏痛而搖頭者, 亦重證也. 《入門》


CC	脈法
ZZ	病若頭痛目痛, 脈急短濇者, 死. 《綱目》
ZZ	頭痛, 浮滑易除, 短濇不愈. 《得效》
ZZ	頭痛短澁應須死, 浮滑風痰必易除. 《脈訣》
ZZ	陽脈弦者頭痛無疑. 《脈訣》
ZZ	肝脈溢大, 必眩暈, 宜豫防之. 《入門》
ZZ	寸口脈中短者, 頭痛也. 《正傳》
ZZ	寸口緊急, 或浮或短或弦, 皆主頭痛. 《醫鑑》
ZZ	頭痛陽弦浮風緊寒, 風熱洪數濕細而堅, 氣虛頭痛雖弦必濇, 痰厥則滑腎厥堅實. 《脈訣》
ZZ	風寒暑濕氣鬱生涎, 下虛上實皆暈而眩, 風浮寒緊濕細暑虛, 涎弦而滑, 虛脈則無. 《脈訣》
ZZ	腎厥頭痛, 其脈擧之則弦, 按之則堅. 《丹心》
ZZ	頭痛左手脈數, 熱也. 脈澁, 有死血也. 右手脈實, 有痰積也. 脈大是久病. 《丹心》


CC	頭風證
ZZ	頭風之證, 素有痰飮, 或櫛沐取涼, 或久臥當風, 以致賊風入腦入項, 自頸以上, 耳目口鼻眉稜之間, 有麻痺不仁之處, 或頭重, 或頭暈, 或頭皮頑厚, 不自覺知, 或口舌不仁, 不知食味, 或耳聾, 或目痛, 或眉稜上下掣痛, 或鼻中聞香極香, 聞臭極臭, 或只呵欠而作眩冒之狀. 熱者, 消風散, 冷者, 追風散, 通用川芎茶調散方見下ㆍ祛風通氣散方見風門. 《入門》
ZZ	頭風, 發時悶痛, 必欲綿帕包裹者, 熱鬱也. 二陳湯方見痰飮, 加酒芩ㆍ荊芥ㆍ川芎ㆍ薄荷ㆍ石膏ㆍ細辛, 或消風百解散方見寒門. 《入門》
ZZ	頭風, 宜白芷散ㆍ天香散ㆍ加減芎辛湯ㆍ菊花茶調散.
ZZ	婦人頭風, 宜養血祛風湯.
DP	消風散
SS	治諸風上攻, 頭目昏眩, 鼻塞, 耳鳴, 皮膚麻痒, 及婦人血風, 頭皮腫痒. 荊芥ㆍ甘草 各一錢, 人參ㆍ茯苓ㆍ白殭蠶ㆍ川芎ㆍ防風ㆍ藿香ㆍ蟬殼ㆍ羌活 各五分, 陳皮ㆍ厚朴 各三分. 右剉, 作一貼, 入細茶一撮同煎服. 或爲末, 每二錢. 以茶淸或溫酒調下. 《入門》
DP	追風散
SS	治偏正頭風, 及面上遊風, 狀如蟲行. 川烏(炮)ㆍ石膏(煆)ㆍ白殭蠶(炒)ㆍ川芎ㆍ防風ㆍ荊芥ㆍ甘草 各五錢, 南星(炮)ㆍ白附子(炮)ㆍ羌活ㆍ天麻ㆍ全蝎ㆍ地龍ㆍ白芷 各二錢半, 草烏(炮)ㆍ沒藥ㆍ乳香ㆍ雄黃 各一錢二分半. 右爲末, 每半錢, 臨臥茶淸, 或溫酒調下. 《直指》
DP	白芷散
SS	治頭面諸風及風眩. 白芷, 以蘿葍汁浸曬爲末, 每二錢, 沸湯調下, 食後. 《入門》
DP	天香散
SS	治久近頭風, 發則頑痺麻痒, 不勝爬搔, 或生瘣㿔, 停痰嘔吐, 飮食不入, 兩服可斷根. 南星ㆍ半夏(幷湯洗七次)ㆍ川烏(生)ㆍ白芷 各一錢. 右剉, 作一貼, 水煎, 入薑汁半盞調服. 頭上塊子鍼之, 效. 《丹心》
DP	加減芎辛湯
SS	治頭風或攻目. 川芎ㆍ細辛ㆍ白芷ㆍ石膏ㆍ藁本ㆍ皂角ㆍ羌活ㆍ防風ㆍ荊芥ㆍ桔梗ㆍ蔓荊子ㆍ甘菊ㆍ薄荷ㆍ甘草 各五分. 右剉, 作一貼, 水煎服. 《醫鑑》
DP	菊花茶調散
SS	治頭風鼻塞, 或偏正頭痛. 甘菊ㆍ川芎ㆍ荊芥ㆍ羌活ㆍ白芷ㆍ甘草 各一兩, 防風 七錢半, 細辛 五錢, 蟬殼ㆍ白殭蠶ㆍ薄荷 各二錢半. 右爲細末, 每取二錢, 茶淸調下, 食後. 《丹心》
DP	養血祛風湯
SS	治婦人頭風, 十居其半, 每發必掉眩, 如立舟車之上, 盖因肝虛風襲故也. 當歸ㆍ川芎ㆍ生乾地黃ㆍ防風ㆍ荊芥ㆍ羌活ㆍ細辛ㆍ藁本ㆍ石膏ㆍ蔓荊子ㆍ半夏ㆍ旋覆花ㆍ甘草 各五分. 右剉, 作一貼, 入薑 三片, 棗 二枚, 水煎服. 《醫鑑》


CC	眩暈
ZZ	上虛則眩. 又曰, 上氣不足, 目爲之眩. 此言虛而眩暈
ZZ	藏府筋骨血氣之精, 與脈幷爲目系, 上屬於腦, 後出於項中. 故邪中於項, 因逢其身之虛, 其入深, 則隨眼系以入於腦, 入於腦則腦轉, 腦轉則引目系急, 目系急則目眩以轉矣. 此言風入而眩暈《靈樞》
ZZ	內經曰, 頭痛巓疾, 下虛上實, 過在足少陰巨陽, 甚則入腎.
ZZ	徇蒙招尤, 目眩耳聾, 下實上虛, 過在足少陽厥陰, 甚則入肝.
ZZ	下虛者, 腎虛也. 腎虛則頭痛. 上虛者, 肝虛也. 肝虛則頭暈. 徇蒙者, 如以物蒙其首. 招搖不定, 目眩耳聾, 皆暈之狀也. 肝厥頭暈, 腎厥巓痛, 不同如此. 《綱目》
ZZ	內經曰, 諸風掉眩, 皆屬於肝. 河間曰, 掉, 搖也. 眩, 昏亂旋運也. 風主動故也. 所謂風氣動, 而頭目眩運者, 由風木旺. 必是金衰, 不能制木, 而木復生火. 風火皆屬陽, 多爲兼化. 陽主乎動, 動相搏, 則頭目爲之眩暈而旋轉矣. 火本動也. 焰得風則自旋轉, 人或乘舟車, 及作環舞而眩暈者, 其動不止, 而左右紆曲. 故經曰, 曲直動搖, 風之用也. 眩暈而嘔吐者, 風熱甚故也.
ZZ	眩暈, 或云眩冒. 眩言其黑, 暈言其轉, 冒言其昏, 其義一也. 《入門》
ZZ	眩暈者, 中風之漸也. 肥白人, 四君子湯方見氣門, 倍蜜灸黃芪, 加半夏ㆍ陳皮, 少加川芎ㆍ荊芥, 以淸頭目. 黑瘦人, 二陳湯方見痰飮, 合四物湯方見血門, 加片芩ㆍ薄荷, 入竹瀝ㆍ薑汁ㆍ童便服. 《正傳》
ZZ	眩暈, 皆稱爲上盛下虛. 盖虛者, 氣與血也. 實者, 痰涎風火也. 《醫鑑》
ZZ	眩暈者, 痰因火動也. 盖無痰不能作眩, 雖因風者, 亦必有痰. 《丹心》
ZZ	痰在上, 火在下, 火炎上而動其痰, 二陳湯, 加酒芩ㆍ梔子ㆍ黃連ㆍ蒼朮ㆍ羌活. 《丹心》
ZZ	眩暈, 有風, 有熱, 有痰, 有氣, 有虛, 有濕.
DD	風暈
ZZ	傷風眩暈, 惡風自汗, 或素有頭風而發作, 宜川芎散ㆍ芎藭散.
EP	川芎散
SS	治風證眩暈. 山茱萸肉 一兩, 山藥ㆍ甘菊ㆍ人參ㆍ川芎ㆍ茯神 各五錢. 右爲末, 每二錢, 酒調下. 《本事》
EP	芎藭散
SS	治頭風眩暈, 兼治肝虛而暈, 尤宜婦人. 川芎 一錢, 當歸 七分半, 羌活ㆍ旋覆花ㆍ蔓荊子ㆍ細辛ㆍ石膏ㆍ藁本ㆍ荊芥穗ㆍ半夏麴ㆍ熟地黃ㆍ防風ㆍ甘草 各五分. 右剉, 作一貼, 薑 三片, 煎服. 《本事》 與上養血去風湯同而分數異
DD	熱暈
ZZ	火熱上攻, 煩渴引飮, 或暑月熱盛. 宜大黃散ㆍ荊黃湯.
EP	大黃散
SS	治眩暈不可當, 此火炎上也. 大黃(酒浸炒三次), 爲細末. 茶淸調下一錢至二錢. 《丹心》
EP	荊黃湯
SS	治風熱眩暈. 大黃(酒炒)ㆍ荊芥穗ㆍ防風 各二錢. 右剉, 水煎服, 以利爲度. 《丹心》
DD	痰暈
ZZ	痰盛嘔吐, 頭重不擧.
ZZ	眩而悸是飮. 宜半夏茯苓湯卽茯苓半夏湯, 方見痰飮ㆍ澤瀉湯.
ZZ	痰暈, 宜白附子丸ㆍ天麻半夏湯ㆍ人參前胡湯ㆍ淸暈化痰湯.
EP	澤瀉湯
SS	治心下有支飮, 其人苦眩冒. 澤瀉 二兩半, 白朮 一兩半. 右剉, 水二升煎取一升, 分二服. 《仲景》
EP	白附子丸
SS	治風痰眩暈, 或頭痛. 白附子(炮)ㆍ天南星(炮)ㆍ半夏(薑製)ㆍ旋覆花ㆍ甘菊ㆍ天麻ㆍ川芎ㆍ橘紅ㆍ白殭蠶(炒)ㆍ乾薑 各一兩, 全蝎(炒) 五錢. 右爲末, 生薑半斤取汁, 打糊和丸梧子大, 荊芥湯下五十丸. 《丹心》
EP	天麻半夏湯
SS	治風痰眩暈欲吐. 天麻ㆍ半夏(製) 各一錢, 橘皮ㆍ柴胡 各七分, 黃芩(酒炒)ㆍ白茯苓ㆍ前胡ㆍ甘草(灸) 各五分, 黃連 三分. 右剉, 作一貼, 入薑 三片, 水煎服. 《綱目》
EP	人參前胡湯
SS	治風痰, 頭暈目眩. 半夏麴 一錢, 紫蘇葉ㆍ枳殼ㆍ赤茯苓ㆍ南星(炮)ㆍ前胡ㆍ橘紅ㆍ甘草(灸) 各八分, 木香ㆍ人參 各三分. 右剉, 作一貼, 入薑 五片, 水煎服. 《丹心》
EP	淸暈化痰湯
SS	治風火痰眩暈. 陳皮ㆍ半夏(製)ㆍ白茯苓 各一錢, 枳實ㆍ白朮 各七分, 川芎ㆍ黃芩ㆍ白芷ㆍ羌活ㆍ人參ㆍ南星(炮)ㆍ防風 各五分, 細辛ㆍ黃連ㆍ甘草 各三分. 右剉, 作一貼, 入薑 三片, 水煎服. 或爲末, 薑汁打麪糊和丸服之, 亦佳. 《醫鑑》
DD	氣暈
ZZ	七情過傷, 氣鬱生涎, 痰涎迷塞心竅而眩暈, 眉稜骨痛, 眼不可開, 宜玉液湯ㆍ補虛飮.
EP	玉液湯
SS	治氣鬱生涎, 眩暈怔悸, 眉稜骨痛. 半夏(薑製) 四錢, 薑 十片, 同水煎, 入沈香磨水一呷服. 《入門》
EP	補虛飮
SS	治氣鬱涎盛, 面熱忪悸, 及風虛眩暈. 人參ㆍ麥門冬ㆍ山藥 各一錢, 白茯苓ㆍ茯神 各八分, 半夏(製)ㆍ黃芪 各七分, 前胡ㆍ熟地黃 各五分, 枳殼ㆍ遠志(薑製)ㆍ甘草(灸) 各三分. 右剉, 入薑 五片, 秫米一撮, 水煎溫服. 《入門》
DD	虛暈
ZZ	內傷氣虛而暈, 宜補中益氣湯方見內傷. 失血過多而暈, 宜芎歸湯方見婦人.
ZZ	虛暈, 宜香橘飮ㆍ滋陰健脾湯.
ZZ	老人每早起眩暈, 須臾自定, 此是陽虛, 宜黑錫丹方見入門. 腎虛, 氣不歸元, 宜十全大補湯方見虛勞
EP	香橘飮
SS	治氣虛眩暈. 半夏(製) 二錢, 陳皮ㆍ白茯苓ㆍ白朮 各一錢, 木香ㆍ丁香ㆍ縮砂(硏)ㆍ甘草(灸) 各五分. 右剉, 作一貼, 入薑 五片, 水煎服. 《丹心》
EP	滋陰健脾湯
SS	治臨事不寧, 眩暈嘈雜, 此心脾虛怯也. 此治氣血虛損, 有痰飮作眩暈之仙劑. 白朮 一錢半, 陳皮(鹽水洗去白)ㆍ半夏(製)ㆍ白茯苓 各一錢, 當歸ㆍ白芍藥ㆍ生乾地黃 各七分, 人參ㆍ白茯神ㆍ麥門冬ㆍ遠志(製) 各五分, 川芎ㆍ甘草 各三分. 右剉, 作一貼, 入薑 三片, 棗 二枚, 水煎服. 《回春》
DD	濕暈
ZZ	冒雨傷濕, 鼻塞聲重而暈, 宜芎朮湯.
EP	芎朮湯
SS	治冒雨中濕, 頭重, 鼻塞, 眩暈. 川芎ㆍ白朮ㆍ半夏(薑製) 各二錢, 甘草(灸) 五分. 右剉, 作一貼, 入薑 七片, 水煎服. 《入門》


CC	頭目不淸利
ZZ	此由風濕熱, 痰涎鬱于精明之府, 故頭目不爲淸爽. 宜川芎丸ㆍ防風散ㆍ川芎散ㆍ沃雪湯ㆍ淸神養榮湯.
DP	川芎丸
SS	淸頭目, 止旋暈, 消風化痰. 桔梗 五兩, 川芎ㆍ薄荷 各三兩二錢半, 細辛ㆍ防風ㆍ甘草 各一兩二錢半. 右爲末, 蜜和, 每一兩半作五丸, 每一丸, 茶淸嚼下. 《丹心》
DP	防風散
SS	治頭目不淸, 去風明目. 防風ㆍ川芎ㆍ白芷ㆍ甘菊ㆍ甘草 各一兩. 右爲末. 每二錢. 茶淸調下. 《丹心》
DP	淸神養榮湯
SS	淸頭目, 聰耳竅, 助精神. 麥門冬ㆍ當歸 各一錢二分, 川芎 一錢, 白芷 七分, 薄荷ㆍ甘菊ㆍ羌活ㆍ梔子 各五分, 甘草 四分, 升麻 二分. 右剉, 作一貼, 薑三, 茶一撮, 煎服. 《集略》
DP	沃雪湯
SS	治頭目昏眩, 精神不爽, 咽乾, 鼻塞. 薄荷葉 三兩, 甘草 一兩四錢, 荊芥穗ㆍ白鹽 各一兩二錢, 天花粉 二錢七分, 縮砂 一錢. 右末. 每一錢. 湯點服. 《類聚》
DP	川芎散
SS	治頭目不淸利. (酒炒)黃連ㆍ(酒炒)片芩 各一兩, 生乾地黃ㆍ甘草(灸) 各七錢半, 羌活ㆍ防風ㆍ藁本ㆍ升麻ㆍ(生)甘草 各五錢, 柴胡 三錢半, 川芎 二錢半. 右爲末. 每二錢, 食後, 茶淸調下. 《正傳》


CC	正頭痛
ZZ	凡手之三陽, 從手走頭, 足之三陽, 從頭走足, 是手與足六陽之脈, 俱上于頭面也. 《靈樞》
ZZ	三陽有頭痛, 三陰無頭痛. 惟厥陰脈, 與督脈會於巓, 故有頭痛. 少陰亦有頭痛, 但稀少耳. 《活人》
ZZ	頭痛多主於痰, 痛甚者火多也. 有可吐者, 亦有可下者. 諸經氣滯, 亦作頭痛. 《丹心》
ZZ	頭痛連眼痛, 此風痰上攻, 須用白芷開之. 《丹心》
ZZ	頭痛通治, 宜川芎茶調散ㆍ一字輕金散ㆍ如聖餠子ㆍ七生丸.
ZZ	頭痛須用川芎. 如不愈, 各加引經藥. 太陽羌活, 陽明白芷, 少陽柴胡, 太陰蒼朮, 少陰細辛, 厥陰吳茱萸. 《丹心》
ZZ	頭痛, 有正頭痛ㆍ偏頭痛ㆍ風寒頭痛ㆍ濕熱頭痛ㆍ厥逆頭痛ㆍ痰厥頭痛ㆍ熱厥頭痛ㆍ濕厥頭痛ㆍ氣厥頭痛ㆍ眞頭痛ㆍ醉後頭痛.
ZZ	婦人頭痛, 宜養血祛風湯方見上ㆍ四神散.
ZZ	又腦風證, 首風證, 別見于下.
ZZ	炭氣熏人, 亦作頭痛. 治法見蘿葍條下
ZZ	足太陽之脈, 上額交巓, 直入絡腦, 別下項. 其病衝頭痛, 目似脫, 項似拔, 卽正頭痛也. 《靈樞》
DP	川芎茶調散
SS	治偏正頭痛, 及頭風, 鼻塞聲重. 薄荷 二兩, 川芎ㆍ荊芥穗 各一兩, 羌活ㆍ白芷ㆍ甘草 各五錢, 防風ㆍ細辛 各二錢半. 右爲末, 每二錢, 茶淸調下, 食後. 或剉, 取七錢, 作一貼, 入茶少許, 煎服亦佳.
SS	偏頭痛, 取細末, 以葱涎調, 貼兩太陽穴, 特效. 《得效》
DP	一字輕金散
SS	治偏正頭風痛, 夾腦風, 眉稜骨痛, 牽引兩眼抽掣疼痛迸出, 或生瞖膜, 視物不明. 川芎ㆍ白芷ㆍ藿香ㆍ荊芥ㆍ旋覆花ㆍ石膏ㆍ防風 各五錢, 南星ㆍ川烏(生) 各二錢半, 草烏 一錢半. 右剉, 日曬擣爲末, 每一字, 茶淸調下, 神效. 《得效》
DP	如聖餠子
SS	治風寒伏留陽經, 氣厥, 痰厥, 一切頭痛. 南星ㆍ乾薑ㆍ川芎ㆍ川烏ㆍ甘草 各一兩, 防風ㆍ半夏(製)ㆍ天麻ㆍ細辛 各五錢. 右爲末, 薑汁麪糊和丸, 芡實大, 捏作餠子, 每五餠, 細嚼, 茶淸, 溫酒任下. 《丹心》
DP	七生丸
SS	治男女八般頭風, 及一切頭痛, 痰厥, 腎厥, 傷寒, 傷風頭痛幷治. 川芎ㆍ川烏ㆍ草烏ㆍ南星ㆍ半夏(二味冷水洗去滑)ㆍ白芷ㆍ石膏(俱生用) 各等分, 加細辛ㆍ全蝎 各減半. 右細末硏, 取韭菜自然汁, 和丸梧子大, 嚼生葱, 茶淸送下七丸或九丸. 《回春》
DP	四神散
SS	治婦人血風眩暈頭痛. 甘菊ㆍ當歸ㆍ旋覆花ㆍ荊芥穗 各等分. 右爲末. 每二錢. 葱白三寸, 茶末一錢煎水, 調下. 《良方》


CC	偏頭痛
ZZ	偏頭痛者, 頭半邊痛者, 是也. 《丹心》
ZZ	如頭半寒痛者, 偏頭痛也. 《丹心》
ZZ	偏頭痛在右, 屬痰屬熱. 痰用蒼朮ㆍ半夏, 熱用酒製片芩. 在左, 屬風屬血虛. 風用荊芥ㆍ薄荷, 血用芎ㆍ歸ㆍ芍藥ㆍ(酒)黃柏. 《丹心》
ZZ	偏頭痛在右, 二陳湯, 加川芎ㆍ白芷ㆍ防風ㆍ荊芥ㆍ薄荷ㆍ升麻. 在左, 二陳湯, 合四物湯, 加防風ㆍ荊芥ㆍ薄荷ㆍ細辛ㆍ蔓荊子ㆍ柴胡ㆍ酒芩. 《正傳》
ZZ	頭風之甚者, 久則目昏. 偏頭痛者, 屬少陽相火, 久則目束小, 大便秘澁, 皆宜出血而大下之. 《子和》
ZZ	偏頭痛年久, 大便燥, 目赤眩暈者, 此肺乘肝, 氣鬱血壅而然. 宜大承氣湯方見寒門下之. 外用大黃, 芒硝爲末, 井底泥調, 貼兩太陽穴乃愈. 《入門》
ZZ	偏頭痛, 宜川芎茶調散ㆍ一字輕金散ㆍ川芎散ㆍ芎犀元, 㗜鼻法. 《入門》
ZZ	足少陽之脈, 起目銳眥, 上抵頭角. 其病頭角額痛, 此偏頭痛也. 《靈樞》
DP	川芎散
SS	治偏頭痛神效. 甘菊ㆍ石膏ㆍ川芎ㆍ白殭蠶(生) 各六錢. 右細末, 每三錢, 茶淸調下. 《綱目》
DP	芎犀元
SS	治偏頭痛. 川芎ㆍ石膏 各一兩, 人參ㆍ赤茯苓ㆍ細辛ㆍ甘草 各五錢, 麥門冬 七錢半, 阿膠珠 四錢, 梔子仁ㆍ龍腦ㆍ犀角 各二錢半, 朱砂 五錢半(爲衣). 右爲末, 煉蜜和丸芡實大, 朱砂爲衣, 每服一丸至二丸, 細嚼, 茶淸, 溫酒任下. 《得效》
SS	偏頭一邊痛, 鼻塞不聞香臭, 服此藥數次, 嚔出一鋌稠膿, 卽愈. 《得效》


CC	風寒頭痛
ZZ	風寒傷上, 邪從外入, 客於經絡, 令人振寒頭痛, 或風寒之邪, 伏留陽經, 爲偏正頭痛, 宜三五七散ㆍ芎辛湯ㆍ芎芷香蘇散方見寒門ㆍ如聖餠子. 《東垣》
DP	三五七散
SS	治風寒入腦, 頭痛, 目眩. 防風 二兩, 山茱萸ㆍ乾薑(炮)ㆍ赤茯苓 各一兩半, 附子(炮)ㆍ細辛 各七錢半. 右爲末, 每二錢, 溫酒調下. 或剉七錢, 入薑 三片, 棗 二枚, 水煎服. 《局方》
DP	芎辛湯
SS	治風寒濕在腦, 頭痛, 眩暈, 嘔吐. 川芎 三錢, 細辛ㆍ白朮 各一錢半, 甘草 一錢. 右剉, 作一貼, 入生薑 五片, 茶芽少許, 水煎服. 《濟生》


CC	濕熱頭痛
ZZ	心煩頭痛者, 病在膈中, 乃濕熱頭痛也. 宜淸空膏ㆍ小淸空膏. 又用吐法方見下.
DP	淸空膏
SS	治風濕熱偏正頭痛. 黃芩 三兩(內半生半酒炒), 甘草(灸) 一兩半, 防風ㆍ羌活ㆍ黃連(酒炒) 各一兩, 柴胡 七錢, 川芎 五錢. 右爲末, 每二錢, 茶淸調成膏, 臨臥, 抹口內, 少用白湯送下.
SS	此膏, 治諸般頭痛皆效. 惟血虛頭痛, 從魚尾相連痛者, 不治. 《東垣》
DP	小靑空膏
SS	治同上. 片芩細切, 酒拌曬乾, 爲末, 茶淸調下二錢, 酒亦可. 《丹心》


CC	厥逆頭痛
ZZ	當有所犯大寒, 內至骨髓, 髓者以腦爲主, 腦逆. 故令頭痛, 齒亦痛, 乃厥逆頭痛也. 宜羌活附子湯.
ZZ	厥者, 逆也. 邪氣逆上陽經而作痛, 甚則發厥, 頭痛齒亦痛, 宜白附子散.
ZZ	厥頭痛, 卽腎厥巓頂痛不可忍, 宜玉眞丸. 《本事》
DP	羌活附子湯
SS	治大寒犯腦, 令人腦痛, 齒亦痛, 名曰腦風. 麻黃ㆍ附子ㆍ防風ㆍ白芷ㆍ白殭蠶(炒) 各一錢, 黃柏ㆍ羌活ㆍ蒼朮 各七分, 黃芪ㆍ升麻ㆍ甘草(灸) 各五分. 右剉, 作一貼, 食後, 水煎服. 《東垣》
DP	白附子散
SS	治風寒入腦, 令腦逆, 頭痛, 齒亦痛, 或牽引兩眼, 遂至失明. 白附子 一兩, 麻黃(不去節)ㆍ川烏ㆍ南星 各五錢, 全蝎 五箇, 乾薑ㆍ朱砂ㆍ麝香 各二錢半. 右爲末, 溫酒調五分服, 服訖, 去枕臥少時. 《得效》
SS	頭痛連齒, 時發時止, 連年不已, 此由風寒留於骨髓. 髓者, 以腦爲主, 腦逆故頭痛, 齒亦痛. 宜服白附子散, 灸曲鬢穴. 《資生》
DP	玉眞丸
SS	內經曰, 頭痛巓疾, 下虛上實, 過在足少陰巨陽, 甚則入腎. 許學士曰, 腎厥頭痛也. 此藥主之. 硫黃 二兩, 石膏(煆)ㆍ半夏(製)ㆍ硝石 各一兩. 右爲末, 薑汁糊和丸梧子大, 陰乾, 每二三十丸, 薑湯, 或米飮下. 《綱目》
SS	頭痛, 筋攣, 骨重, 少氣, 噦噫, 腹滿, 時驚, 不嗜臥, 咳嗽, 煩寃, 其脈擧之則弦, 按之石堅, 由腎氣不足而內着, 其氣逆而上行, 謂之腎厥. 宜服此藥, 更灸關元百壯. 《資生》


CC	痰厥頭痛
ZZ	頭痛每發時, 兩頰靑黃, 眩運, 目不欲開, 懶於言語, 身體沈重, 兀兀欲吐, 此厥陰太陰合病, 名曰痰厥頭痛, 宜服局方玉壺丸, 及半夏白朮天麻湯. 《東垣》
ZZ	痰厥頭痛, 宜上淸白附子丸ㆍ定風餠子ㆍ芎辛導痰湯. 《得效》
ZZ	濕痰發則痛密無間, 宜三生丸, 或二陳湯, 加南星ㆍ蒼朮ㆍ川芎ㆍ細辛. 《入門》
DP	玉壺丸
SS	治痰厥, 頭痛眩暈. 白麪 三兩, 半夏(生)ㆍ南星(生) 各一兩, 天麻ㆍ白朮 各五錢, 雄黃(水飛) 三錢半. 右爲末, 薑汁和丸梧子大, 每三十丸, 水一盞先煎沸, 下藥煮至五七沸, 候藥浮, 漉出放溫, 別以生薑湯呑下, 食後. 《局方》 《入門》
DP	半夏白朮天麻湯
SS	治脾胃虛弱, 痰厥頭痛. 其證, 頭苦痛如裂, 身重如山, 四肢厥冷, 嘔吐, 眩暈, 目不敢開, 如在風雲中. 半夏(製)ㆍ陳皮ㆍ麥芽(炒) 各一錢半, 白朮ㆍ神麴(炒) 各一錢, 蒼朮ㆍ人參ㆍ黃芪ㆍ天麻ㆍ白茯苓ㆍ澤瀉 各五分, 乾薑 三分, 黃柏(酒洗) 二分. 右剉, 作一貼, 薑 五片, 水煎服. 《東垣》
SS	頭痛苦甚, 謂之足太陰痰厥頭痛, 非半夏不能療. 眼黑頭旋, 風虛內作, 非天麻不能除. 黃芪甘溫瀉火, 補元氣, 實表虛, 止自汗. 人參甘溫瀉火, 補中益氣. 二朮俱苦甘溫, 除濕, 補中, 益氣. 澤瀉, 茯苓利小便導濕. 橘皮苦溫, 益氣調中. 神麴消食, 蕩胃中滯氣. 大麥糵寬中, 助胃氣. 乾薑辛熱, 以滌中寒. 黃柏大苦寒, 酒洗, 以療冬天小火在泉發燥也. 《東垣》
DP	上淸白附子丸
SS	治風痰盛, 頭痛, 目眩, 旋暈欲倒, 嘔噦惡心, 神思昏憒, 常服除風化痰, 淸利頭目. 白附子(炮)ㆍ半夏(製)ㆍ川芎ㆍ甘菊ㆍ南星(炮)ㆍ白殭蠶(炒)ㆍ陳皮(去白)ㆍ旋覆花ㆍ天麻 各一兩, 全蝎(炒) 半兩. 右爲末, 薑汁浸蒸餠和丸梧子大, 薑湯下三十丸. 《得效》
DP	定風餠子
SS	治痰厥頭痛, 嘔吐, 眩暈. 川烏ㆍ川芎ㆍ南星ㆍ半夏ㆍ乾薑ㆍ天麻ㆍ白茯苓ㆍ白附子ㆍ甘草 各等分, 生用. 右爲末, 薑汁糊和丸芡實大, 捏作餠子, 朱砂爲衣, 每一餠, 細嚼, 薑湯下. 《得效》
DP	芎辛導痰湯
SS	治痰厥頭痛. 半夏(製) 二錢, 川芎ㆍ細辛ㆍ南星(炮)ㆍ陳皮ㆍ赤茯苓 各一錢, 枳殼ㆍ甘草 各五分. 右剉, 作一貼, 薑 七片, 水煎服. 《奇効》
DP	三生丸
SS	治痰厥頭痛. 半夏ㆍ白附子ㆍ天南星 各等分. 右爲末, 薑汁浸蒸餠和丸菉豆大, 食後, 薑湯下四五十丸. 《得效》


CC	氣厥頭痛
ZZ	氣血虛而邪氣逆上爲頭痛.
ZZ	頭痛耳鳴, 九竅不利, 兩太陽穴痛甚, 乃氣虛頭痛也. 宜順氣和中湯ㆍ黃芪益氣湯.
ZZ	血虛頭痛, 自魚尾上攻而爲痛, 宜當歸補血湯ㆍ加味四物湯. 眉尖後近髮際, 曰魚尾.
ZZ	氣血俱虛頭痛, 宜加味調中益氣湯ㆍ安神湯.
ZZ	大病後, 氣虛頭痛, 四柱散方見大便, 加茶一撮煎服.
ZZ	如氣上不下, 厥而爲痛, 宜芎烏散. 《入門》
DP	順氣和中湯
SS	治氣虛頭痛, 宜升補陽氣. 黃芪(蜜炒) 一錢半, 人參 一錢, 白朮ㆍ當歸ㆍ芍藥ㆍ陳皮 各五分, 升麻ㆍ柴胡 各三分, 蔓荊子ㆍ川芎ㆍ細辛 各二分. 右剉, 作一貼, 水煎服. 《綱目》
DP	黃芪益氣湯
SS	治氣虛頭痛. 黃芪(蜜炒) 一錢, 人參ㆍ白朮ㆍ半夏(製)ㆍ陳皮 各七分, 當歸(酒洗)ㆍ川芎ㆍ藁本ㆍ甘草 各五分, 黃柏(酒炒)ㆍ升麻ㆍ細辛 各三分. 右剉, 作一貼, 入薑 三片, 棗 二枚, 水煎服. 《回春》
DP	當歸補血湯
SS	治血虛頭痛. 生乾地黃(酒炒)ㆍ白芍藥ㆍ川芎ㆍ當歸ㆍ片芩(酒炒) 各一錢, 防風ㆍ柴胡ㆍ蔓荊子 各五分, 荊芥ㆍ藁本 各四分. 右剉, 作一貼, 水煎服. 《醫鑑》
DP	加味四物湯
SS	治血虛, 陰火上衝頭痛. 當歸ㆍ川芎ㆍ生乾地黃(酒炒)ㆍ黃柏(酒炒)ㆍ知母(酒炒)ㆍ黃芩(酒炒)ㆍ黃連(酒炒)ㆍ蔓荊子ㆍ梔子(炒) 各七分. 右剉, 作一貼, 水煎服. 《回春》
DP	加味調中益氣湯
SS	治氣血俱虛頭痛, 其效如神. 黃芪(蜜炒) 一錢, 人參ㆍ蒼朮ㆍ甘草 各七分, 陳皮ㆍ當歸ㆍ川芎 各五分, 木香ㆍ升麻ㆍ柴胡ㆍ細辛ㆍ蔓荊子 各三分. 右剉, 作一貼, 水煎服. 《東垣》
DP	安神湯
SS	治氣血虛而有火頭痛, 頭旋眼黑. 黃芪 一錢半, 羌活ㆍ黃柏(酒浸) 各一錢, 柴胡ㆍ升麻ㆍ生地黃ㆍ知母(幷酒浸) 各五分, 防風 二分半, (生)甘草ㆍ(灸)甘草 各二分. 右剉, 水煎數沸, 入川芎ㆍ蔓荊子 各三分, 再煎至半, 食後溫服. 《東垣》
DP	芎烏散
SS	川芎ㆍ烏藥 各等分. 右爲末, 每二錢, 以燒稱錘淬酒調服. 亦治産後頭痛. 《入門》


CC	熱厥頭痛
ZZ	治頭痛煩熱, 雖冬天大寒, 猶喜風寒, 其痛暫止, 略來煖處, 或見烟火, 則其痛復作, 宜淸上瀉火湯ㆍ防風散. 《東垣》
DP	淸上瀉火湯
SS	治熱厥頭痛. 柴胡 一錢, 羌活 八分, (酒)黃芩ㆍ(酒)知母 各七分, (酒)黃柏ㆍ(灸)甘草ㆍ黃芪 各五分, 生地黃ㆍ(酒)黃連ㆍ藁本 各四分, 升麻ㆍ防風 各三分半, 蔓荊子ㆍ當歸身ㆍ蒼朮ㆍ細辛 各三分, 荊芥穗ㆍ川芎ㆍ(生)甘草 各二分, (酒)紅花 一分. 右剉, 作一貼, 水煎服. 《東垣》
DP	防風散
SS	治積熱上衝, 頭痛如火. 羌活ㆍ防風ㆍ當歸ㆍ大黃ㆍ川芎ㆍ梔子ㆍ薄荷 各一錢, 蟬殼ㆍ甘草 各五分. 右剉, 作一貼, 入燈心二十莖, 苦竹葉十片, 水煎服. 《得效》


CC	濕厥頭痛
ZZ	冒雨傷濕, 頭重眩痛, 遇陰雨則甚. 宜芎辛湯方見上ㆍ芎朮除眩湯. 《入門》
DP	芎朮除眩湯
SS	治感寒濕, 眩暈, 頭極痛. 川芎 二錢, 白朮ㆍ附子(生) 各一錢, 桂皮ㆍ甘草 各五分. 右剉, 作一貼, 入薑 七片, 棗 二枚, 水煎服. 《入門》


CC	眞頭痛
ZZ	詳見下不治類.


CC	醉後頭痛
ZZ	詳見內傷門


CC	頭痛當分六經
ZZ	凡頭痛, 皆以風藥治之者, 高巓之上, 惟風可到, 故總其大體而言之也. 然亦有三陽三陰之異焉.
ZZ	太陽頭痛, 惡風寒, 脈浮緊, 宜羌活ㆍ獨活ㆍ麻黃ㆍ川芎之類.
ZZ	少陽頭痛, 往來寒熱, 脈弦而細, 宜柴胡ㆍ黃芩之類.
ZZ	陽明頭痛, 自汗發熱, 脈緩長實, 宜乾葛ㆍ升麻ㆍ石膏ㆍ白芷之類.
ZZ	太陰頭痛, 必有痰, 身重, 脈沈緩, 宜蒼朮ㆍ半夏ㆍ南星之類.
ZZ	少陰頭痛, 三陰三陽經不流行, 足寒氣逆, 爲寒厥, 其脈沈細, 宜麻黃附子細辛湯方見寒門.
ZZ	厥陰頭痛, 或吐痰沫, 厥冷, 其脈浮緩, 吳茱萸湯方見寒門.
ZZ	三陽合病爲頭痛, 宜三陽湯. 《東垣》
ZZ	三陽熱鬱頭痛, 不敢見日光, 置氷於頂上, 宜汗吐下三法幷行, 乃愈. 《子和》
DP	三陽湯
SS	治三陽合病爲頭痛. 羌活ㆍ防風ㆍ石膏ㆍ白芷ㆍ柴胡ㆍ川芎 各一錢, 荊芥ㆍ升麻ㆍ葛根ㆍ芍藥ㆍ細辛 各五分. 右剉, 作一貼, 入連根葱白三莖, 水煎服. 《海藏》


CC	腦風證
ZZ	風氣循風府穴名而上則爲腦風. 《內經》
ZZ	其證, 項背怯寒, 腦戶穴名極冷, 神聖散ㆍ太陽丹. 《河間》
DP	神聖散
SS	治腦風. 麻黃ㆍ細辛ㆍ葛根(半生半炒)ㆍ藿香葉 各等分. 右爲末, 每取二錢, 荊芥, 薄荷酒調下. 《河間》
DP	太陽丹
SS	腦寒之病, 皆因邪攻於上焦, 令人頭痛, 晝夜不寧, 此藥主之. 石膏 二兩, 川芎ㆍ川烏(炮)ㆍ白芷ㆍ甘草 各一兩, 龍腦 二錢. 右爲末, 煉蜜同麪糊和勻, 每一兩作十八丸, 黃丹爲衣, 每取二三丸, 食後, 以葱茶煎湯, 嚼下. 《得效》


CC	首風證
ZZ	新沐中風, 則爲首風. 其證, 頭面多汗, 惡風, 當先風一日則病甚, 頭痛不可出內, 至其風日則病少愈. 《內經》
ZZ	大川芎丸主之. 《河間》
ZZ	沐浴後眩暈頭痛, 宜白芷丸. 《入門》
DP	大川芎丸
SS	治首風. 川芎 四兩, 天麻 一兩. 右爲末, 蜜和一兩作十丸, 每一丸, 細嚼, 茶酒送下. 《河間》
DP	白芷丸
SS	治沐浴後, 眩暈頭痛, 或頭風眩痛, 服之令人目明. 凡暴寒乍煖, 神思不淸, 頭目昏暈, 幷宜服之. 新白芷不拘多少, 剉, 以蘿葍汁浸, 曬乾爲末, 蜜丸彈子大, 每一丸, 細嚼, 以茶淸, 或荊芥湯下. 《本事》
SS	一名都梁元.


CC	眉稜骨痛
ZZ	眉心, 幷眉梁骨痛者, 痰也. 二陳湯方見痰飮煎水, 呑下靑州白元子方見風門. 《得效》
ZZ	眉稜骨痛, 連目不可開, 晝靜夜劇, 或因濕痰, 眉眶骨痛身重者, 宜芎辛導痰湯方見上, 加川烏ㆍ白朮. 《入門》
ZZ	眉稜骨痛, 宜選奇湯ㆍ上淸散.
ZZ	眉眶痛, 屬風熱與痰, 白芷ㆍ(酒)片芩 等分, 爲末, 茶淸調下二錢, 溫酒亦可. 《丹心》
ZZ	眉輪骨痛, 痰火也. 眉眶痛, 亦痰火之徵也. 《回春》
ZZ	因風寒, 眉骨痛, 川烏ㆍ草烏 各一錢(童尿俱浸二宿炒), 用細辛ㆍ羌活ㆍ(酒)片芩ㆍ甘草(灸) 各半錢, 同爲末, 分二貼, 茶淸調下, 食後. 《正傳》
DP	選奇湯
SS	治眉稜骨痛不可忍. 羌活ㆍ防風ㆍ半夏(製) 各二錢, (酒)片芩 一錢半, 甘草 一錢. 右剉, 作一貼, 入姜三片, 水煎服. 《回春》
DP	上淸散
SS	治風頭痛, 眉骨, 眼眶俱痛不可忍. 川芎ㆍ鬱金ㆍ芍藥ㆍ荊芥ㆍ薄荷ㆍ芒硝 各二錢半, 乳香ㆍ沒藥 各五分, 龍腦 二分半. 右爲末, 每取一字, 鼻內搐之. 《丹心》


CC	頭痛不治難治證
ZZ	眞頭痛者, 頭痛甚, 腦盡痛, 手足寒至節, 死不治. 《靈樞》
ZZ	眞頭痛者, 其痛上穿風府, 陷入泥丸宮, 不可以藥愈, 朝發夕死, 夕發朝死. 盖頭中人之根, 根氣先絶也. 《得效》
ZZ	頭連腦痛甚, 手足俱寒者, 不治. 《得效》
ZZ	頭沈沈痛入泥丸, 手足冷, 爪甲靑者, 謂之眞頭痛. 其連齒痛甚者, 屬少陰厥證, 俱不治. 《入門》
ZZ	診頭痛目痛久, 視無所見者, 死. 《綱目》
ZZ	頭目痛, 卒視無所見者, 亦死. 《醫鑑》
ZZ	泄瀉多而眩暈, 時時自冒者, 難治. 《回春》
ZZ	凡眩暈, 言亂, 汗多, 下利, 時時自冒者, 虛極, 難治. 《入門》


CC	風頭旋
ZZ	風頭旋者, 別無疾痛, 不自覺知, 常常頭自搖者, 是也.
ZZ	肝風盛則搖頭. 《綱目》
ZZ	治法同頭風.
ZZ	有一子患七年搖頭, 三年下血, 百方無效. 予思之, 乃肝血液盛, 外有風熱乘之. 肝屬木, 木盛而脾土爲木所剋, 脾與肺是子母, 俱爲肝所勝, 而血遂漬於大便, 故便血不止. 遂處一方, 但損肝祛風而益脾, 只數服而愈, 後十餘日, 血止而下白膿, 遂得以安.
ZZ	防風 三兩, 瓜蔞根ㆍ黃芪(蜜炒)ㆍ羌活ㆍ白芍藥 各五錢, 犀角(屑)ㆍ甘草 各二錢半, 蛇蛻(灸)ㆍ赤釣藤鉤子ㆍ麻黃 各一錢. 右爲末, 棗肉和丸梧子大, 食後, 薄荷湯下五七十丸. 只二服, 頭搖卽止, 便血隨愈. 《綱目》


CC	腦縫開裂
ZZ	人大熱, 發頭熱者, 令腦縫裂開, 取黑風三五百枚, 擣碎附之. 《本草》


CC	頭生白屑
ZZ	頭生白屑, 肺之證也. 肺主皮毛, 故因風熱而頭皮燥痒, 生白屑. 消風散主之方見上. 《綱目》
ZZ	頭風生白屑, 極燥痒, 藜蘆爲末. 先洗頭, 候欲乾時, 取末糝之, 令入髮至皮方得, 緊縛兩日夜, 卽不燥痒. 如不效, 再用之, 先以藜蘆煎湯沐頭然後, 糝藥尤妙. 《入門》
ZZ	又方, 白芷ㆍ零陵香, 爲末, 糝頭, 候三五日, 篦去白屑, 附二三次效. 《綱目》
ZZ	頭風白屑, 瓦松曝乾燒灰淋汁, 熱洗頭六七度, 差. 《本草》
ZZ	熊腦髓作油, 摩頭, 可去白屑. 《本草》


CC	㗜鼻法
ZZ	治風涎, 偏正頭痛, 蓽撥末三錢, 以猪膽汁拌, 再入膽內候乾, 入川芎ㆍ白芷ㆍ藁本ㆍ靑黛ㆍ玄胡索 各二錢爲末, 水和爲丸如芡實大. 令病人臥, 用一丸水化灌入鼻中, 覺藥味至喉少酸, 令病人坐之, 口咬銅錢一箇, 當涎出盈盆卽愈. 名一粒金. 《入門》 《正傳》
ZZ	偏正頭痛, 硝石末少許, 吹入鼻中, 立愈. 左痛吹右, 右痛吹左, 立愈. 雷公云, 腦痛欲亡, 鼻投硝末者, 是也. 《本草》
ZZ	偏頭痛絶妙, 蓽撥爲末, 令患者口中含溫水, 如左邊疼, 左鼻吸一字, 右邊疼, 右鼻吸一字. 又粥淸調半錢服. 《本草》
ZZ	卒頭痛, 皂角末吹少許, 入鼻中, 令嚔則止. 《本草》
ZZ	偏頭痛, 取生蘿葍汁一蜆殼, 仰臥注鼻中, 左痛注左, 右痛注右, 左右痛俱注之, 神效, 數十年患, 皆一二注而愈. 《本草》　
ZZ	㗜鼻, 又用不臥散ㆍ上淸散方見上ㆍ六聖散.
DP	不臥散
SS	治頭痛不可忍. 玄胡索 七枚, 靑黛 二錢, 猪牙皂角 二兩. 右爲末, 用水調成小餠子, 如杏仁大, 令病人仰臥, 以水化開, 以竹管送入, 男左女右鼻中, 覺藥味至喉少酸, 令病人坐, 口咬銅錢一箇, 涎出盈盆, 卽愈. 《丹心》
SS	子和方, 一名靑黛散, 皂角用二片.
DP	六聖散
SS	諸頭痛總治之藥也. 治頭風牙痛, 赤眼, 腦瀉, 耳鳴, 偏正頭風頭疼, 鼻塞聲重. 乳香ㆍ沒藥ㆍ川芎ㆍ雄黃ㆍ白芷 各二錢, 芒硝 五錢. 右爲末, 令病人仰臥, 口含涼水, 取藥少許, 㗜入鼻內, 卽效. 《回春》


CC	吐法
ZZ	風頭痛, 若不吐涎, 久則瞽目而不治. 瓜蔕散方見吐門吐之, 三吐而差. 《保命》
ZZ	頭風後有眼疾, 眼有半明可救者, 防風散吐之方未詳《保命》
ZZ	頭風眩暈, 可用獨聖散卽瓜蔕散吐之, 吐訖, 可用淸上降火之劑, 防風通聖散方見風門, 加半夏ㆍ南星. 《子和》
ZZ	痰涎頭痛難當, 胸膈煩悶欲吐, 瓜蔕散吐之. 《入門》
ZZ	濕家頭痛, 鼻塞聲重, 令病人先噙水一口, 將瓜蔕散末一字, 㗜鼻內, 出黃水爲度. 《入門》
ZZ	卒頭痛如破, 非冷非風. 是胸膈有痰, 厥氣上衝所致. 名爲厥頭痛, 吐之卽差. 單煮茗飮一二升, 須臾吐, 吐畢又飮, 如此數過, 須吐痰汁盡乃止. 不損人. 待渴卽差. 《本草》


CC	下法
ZZ	三陽熱鬱頭痛, 不敢見日光, 置氷頂上, 宜汗吐下. 《子和》
ZZ	頭風之甚者, 久則目昏, 偏頭痛久則目束, 小大便秘澁, 皆宜大承氣湯方見寒門下之. 《子和》
ZZ	脈動, 作頭重痛, 熱氣潮者屬胃, 宜調胃承氣湯方見寒門下之卽愈. 《綱目》


CC	單方
XX	凡二十六種. 有石膏散ㆍ點頭散ㆍ川芎石膏湯ㆍ喝起散ㆍ都梁丸ㆍ荊芥散. 
DP	硝石
SS	治偏正頭痛. 取硝末少許, 吹入鼻中, 左痛吹右, 右痛吹左, 卽愈. 焰硝同《本草》
DP	石膏
SS	治熱厥頭痛. 陽明頭痛, 爲主藥, 白虎湯方見寒門是也. 《本草》
SS	治陽明頭痛大效. 石膏ㆍ川芎ㆍ白芷 等分, 爲末, 每三錢茶淸調下, 名石膏散. 《綱目》
DP	甘菊
SS	治風眩頭痛. 取花爲末酒調服一錢日再, 或多取釀酒, 或浸酒服之. 酒法見雜方
SS	又取嫩莖葉, 作羹作菜食亦良, 白菊尤佳. 《本草》
DP	羌活
SS	治賊風頭痛, 眩暈, 乃太陽頭痛主藥也. 又主風毒, 頭連齒痛. 剉煎服之. 《本草》
DP	細辛
SS	主風頭痛腦動. 治頭面風不可闕也. 《本草》
SS	治足少陰腎經苦頭痛. 煎服末服, 皆佳. 《綱目》
DP	芎藭
SS	主風邪入腦頭痛, 治頭面風不可闕也. 《本草》
SS	治偏正頭痛, 常服除根. 川芎 二兩, 香附子 四兩, 爲末, 每二錢, 茶淸調下, 名點頭散. 《得效》
SS	治熱厥頭痛, 川芎, 石膏等分, 剉水煎服. 名川芎石膏湯. 《綱目》
SS	川芎, 治厥陰經頭痛在腦. 《綱目》
SS	偏頭痛, 細剉, 酒浸服之, 或煎服, 或末服幷佳. 《本草》
DP	防風
SS	主大風頭眩痛. 又主頭面去來風. 煎服末服皆佳. 《本草》
SS	治上部風邪之仙藥也. 《湯液》
DP	決明子
SS	治頭風明目. 作枕枕之, 勝菉豆. 《本草》
SS	偏頭痛, 作末水調, 貼太陽穴, 甚妙. 《本草》
DP	蒼耳
SS	主風頭寒痛.
SS	婦人血風攻腦忽暈倒, 取嫩心陰乾爲末, 酒服二錢, 名喝起散. 《本草》
SS	此藥多達腦盖, 善通頂門. 末服煎服皆佳. 《本草》
DP	葛根
SS	主傷寒中風頭痛, 煎服之. 《本草》
SS	陽明經頭痛藥也. 《湯液》
DP	當歸
SS	治血虛頭痛. 細剉, 酒煎服之. 《本草》
DP	麻黃
SS	主風寒頭痛. 去節煎服. 《本草》
DP	白芷
SS	主熱風頭痛. 又主風眩. 作丸服, 名都粱丸. 《本草》
SS	治陽明頭痛在額. 煎服末服亦佳. 《湯液》
DP	藁本
SS	主風頭痛, 去頭風. 《本草》
SS	治巓頂痛, 腦齒痛. 引諸藥至頂上. 煎服末服幷佳. 《丹心》
DP	半夏
SS	主頭眩. 《本草》
SS	足太陰痰厥頭痛, 非此不除. 煎服之. 《東垣》
DP	蔓荊子
SS	主風頭痛, 腦鳴. 煎服之. 《本草》
SS	太陽經頭痛之藥. 散風邪, 除頭昏目暗. 《丹心》
DP	山茱萸
SS	主頭風, 腦骨痛. 又治肝虛眩暈, 乃肝藏藥也. 煎服之. 《本草》
DP	皂莢
SS	除頭風頭痛. 作末吹鼻中, 又可爲沐藥. 《本草》
DP	茶
SS	臘茶也. 能淸利頭目, 煎湯常飮之. 茗葉同功. 《本草》
DP	荊芥
SS	主頭旋目眩, 又治頭風爲要藥. 煎服末服皆佳. 《本草》
SS	治頭風, 荊芥穗, 石膏煆等分爲末, 每二錢, 以薑葱煎水調下, 名荊芥散. 《綱目》
DP	葱白
SS	連鬚者, 治傷寒頭痛. 煎服出汗卽效. 太陽經藥也. 《本草》
DP	菉豆
SS	治頭風頭痛. 作枕枕之佳. 《本草》
DP	蘿葍
SS	治偏頭痛, 取汁㗜鼻中. 詳見㗜鼻條
SS	炭烟熏人, 致頭痛, 生蘿葍取汁飮之, 無則蘿葍子硏爛, 取汁服亦佳. 《得效》
DP	薄荷
SS	治頭風. 又治風熱頭痛, 爲淸上要切之藥. 煎服末服幷佳. 《本草》
DP	黃牛腦髓
SS	治偏正頭痛. 取髓一箇, 入白芷ㆍ川芎(末) 各三錢, 同入磁器內, 加酒煮熟, 乘熱服之. 盡量一醉, 醒後其疾如失. 《入門》
DP	鴟頭
SS	主頭風眩顚倒. 燒灰酒調服. 《本草》


CC	鍼灸法
ZZ	眩暈, 取神庭ㆍ上星ㆍ顖會ㆍ前頂ㆍ後頂ㆍ腦空ㆍ風池ㆍ陽谷ㆍ大都ㆍ至陰ㆍ金門ㆍ申脈ㆍ足三里. 《綱目》
ZZ	眩暈, 怕寒, 春夏常着綿帽, 暫去卽發, 取百會ㆍ上星ㆍ風池ㆍ豊隆. 《綱目》
ZZ	偏正頭痛, 取絲竹空ㆍ風池ㆍ合谷ㆍ中脘ㆍ解谿ㆍ足三里. 《綱目》
ZZ	正頭痛, 取百會ㆍ上星ㆍ神庭ㆍ太陽ㆍ合谷. 《綱目》
ZZ	腎厥頭痛, 灸關元百壯. 《資生》
ZZ	厥逆頭痛, 齒亦痛, 灸曲鬢七壯. 《資生》
ZZ	痰厥頭痛, 取豊隆. 《綱目》
ZZ	頭風, 頭痛, 鍼百會立愈. 又灸顖會ㆍ前頂ㆍ上星ㆍ百會. 《丹心》
ZZ	腦痛, 腦旋, 腦瀉, 腦熱, 腦冷, 皆灸顖會. 《資生》
ZZ	眉稜骨痛, 取攢竹ㆍ合谷ㆍ神庭ㆍ頭維ㆍ解谿. 《綱目》
ZZ	醉後頭痛, 取印堂ㆍ攢竹ㆍ足三里ㆍ風門ㆍ膻中. 《綱目》
ZZ	一老婦, 久患頭痛, 因視其手足, 有血絡, 皆紫黑. 遂用針刺, 出血如墨汁後, 刺受病之經, 得全愈. 《綱目》
ZZ	偏頭痛, 及正頭痛, 取阿是穴, 針之卽愈.


BB	面


CC	明堂部位
PP	天中, 心, 天庭, 司空, 印堂, 山根, 脾, 鼻準, 人中, 承漿, 地閣, 腎, 頦, 太陽, 方廣, 明堂, 右頰肺, 左頰肝
ZZ	額爲天庭屬心, 頦爲地閣屬腎, 鼻居面中屬脾, 左頰屬肝, 右頰屬肺, 此五藏部位也. 察其色以辨其病.
ZZ	自鼻直上髮際曰天中. 天中之下曰天庭, 卽額也. 天庭之下曰司空. 司空之下曰印堂, 在兩眉中. 印堂之下曰山根, 卽兩眼之間. 山根之下曰鼻準, 卽明堂也. 鼻準之下曰人中. 人中之下曰承漿穴名. 承漿之下曰地閣, 卽頦也. 兩額角曰方廣, 亦曰太陽穴.
ZZ	天中與天庭, 司空及印堂, 額角方廣處, 有病定存亡, 此是命門地, 醫人鮮較量.
ZZ	天中ㆍ天庭ㆍ司空ㆍ印堂ㆍ額角ㆍ方廣, 皆命門部位, 以占吉凶也. 《入門》
ZZ	五色獨決于明堂, 明堂者, 鼻也. 明堂之色, 靑黑爲痛, 黃赤爲熱, 白爲寒. 《靈樞》
ZZ	切脈動靜而視精明, 察五色, 觀五藏有餘不足, 六府强弱, 形之盛衰, 以此參伍, 決死生之分. 註曰, 精明穴名, 在明堂左右兩目內眥也. 《內經》
ZZ	明堂占法, 詳見審病門.


CC	面爲諸陽之會
ZZ	靈樞曰, 手之三陽, 從手走至頭.
ZZ	手太陽之脈, 從缺盆貫頸上頰, 至目銳眥. 手少陽之脈, 從缺盆上耳上角, 以屈下頰至䪼. 手陽明之脈, 從缺盆上頸貫頰, 交人中, 上挾鼻孔. 此從下而上于面也. 《銅人》
ZZ	靈樞曰, 足之三陽, 從頭走至足.
ZZ	足太陽之脈, 起於目內眥, 上額交巓上. 足少陽之脈, 起於目銳眥, 上抵頭角. 足陽明之脈, 起於鼻交頞中. 此從面而走至足也. 《銅人》
ZZ	此手足六陽之脈, 俱會於面也.


CC	人面耐寒
ZZ	黃帝問曰, 首面與身形也, 屬骨連筋, 同血合於氣耳. 天寒則裂地凌氷, 其卒寒, 或手足解惰, 然而其面不衣, 何也. 岐伯答曰, 人之十二經脈, 三百六十五絡, 其血氣皆上於面而走空竅. 其精陽氣上走於目而爲睛, 其別氣走於耳而爲聽, 其宗氣上出於鼻而爲臭, 其濁氣出於胃, 走脣舌而爲味. 其氣之津液, 皆上熏於面, 而皮又厚, 其肉堅, 故大熱, 甚寒不能勝之也. 《靈樞》
ZZ	人面獨能耐寒者, 何也. 盖人頭者, 諸陽之會也. 諸陰脈, 皆至頸項中而還, 獨諸陽脈, 皆上至頭, 故令面耐寒也. 《難經》


CC	面病專屬胃
ZZ	手足六陽之經, 雖皆上至頭, 而足陽明胃之脈, 起於鼻, 交頞中, 入齒, 挾口環脣, 倚頰車, 上耳前, 過客主人穴名, 維絡于面上, 故面病專屬於胃. 其或風熱乘之, 則令人面腫, 或面鼻色紫, 或風刺癮疹, 或面熱, 或面寒, 隨其經證而治之. 《醫鑑》


CC	面部度數
ZZ	兩顴之間, 相去七寸. 《靈樞》


CC	面熱
ZZ	面熱者, 足陽明病. 《靈樞》
ZZ	面赤如醉者, 胃熱上熏也. 《仲景》
ZZ	面熱, 因鬱熱. 《丹心》
ZZ	面熱者, 胃病也. 《東垣》
ZZ	飮食不節則胃病, 胃病, 則氣短精神少而生大熱, 有時顯火上行, 獨燎其面. 《東垣》
ZZ	一人患面熱, 脈洪大而有力. 此乃陽明經, 多血多氣, 因膏粱積熱而致. 先以調胃承氣湯方見寒門七錢, 加黃連三錢, 犀角一錢, 疏下三兩行, 次以升麻黃連湯, 治之而愈. 《寶鑑》
DP	升麻黃連湯
SS	治面熱. 升麻ㆍ乾葛 各一錢, 白芷 七分, 白芍藥ㆍ甘草 各五分, 黃連(酒炒) 四分, 犀角屑ㆍ川芎ㆍ荊芥穗ㆍ薄荷 各三分. 右剉, 先用水半盞浸川芎ㆍ荊芥ㆍ薄荷, 外都作一貼, 水二盞煎至一盞, 入浸三味, 再煎至七分去滓, 食後溫服. 忌酒ㆍ麪ㆍ五辛. 《寶鑑》


CC	面寒
ZZ	面寒者, 胃虛也. 《丹心》
ZZ	胃中有寒濕, 則面不能耐寒. 先以附子理中湯方見寒門, 次用升麻附子湯. 《入門》
ZZ	一老尼患面寒, 不敢當風行, 諸治不效. 此人年高, 素食茶果, 陽明之氣不能上榮故也. 先以附子理中湯, 溫其中氣, 次用升麻附子湯, 治之而愈. 《入門》
DP	升麻附子湯
SS	治面寒. 升麻ㆍ附子(炮)ㆍ葛根ㆍ白芷ㆍ黃芪(蜜炒) 各七分, 人參ㆍ草豆蔲ㆍ甘草(灸) 各五分, 益智仁 三分. 右剉, 作一貼, 入蓮鬚葱白三莖同煎服, 食前. 《入門》
SS	升麻葛根湯, 乃陽明經主藥也. 加黃連ㆍ犀角ㆍ白芷ㆍ川芎ㆍ荊芥ㆍ薄荷, 以治面熱, 加附子ㆍ白芷ㆍ黃芪ㆍ人參ㆍ草豆蔲ㆍ益智仁, 以治面寒. 盖面熱面寒, 皆本於胃故也. 《入門》


CC	面見五色
ZZ	肝外證, 面靑善怒. 心外證, 面赤善笑. 脾外證, 面黃善噫. 肺外證, 面白善嚔. 腎外證, 面黑善恐欠. 《難經》
ZZ	足厥陰之脈病, 面塵脫色. 足少陽之脈病, 面微塵. 手厥陰之脈病, 面赤. 足少陰之脈病, 面黑如炭色. 足陽明之脈病, 顔黑. 《靈樞》
ZZ	太陽病終者, 面色白, 絶汗出. 少陰病終者, 面黑, 齒長而垢. 太陰病終者, 面黑, 皮毛焦. 《靈樞》
ZZ	寸口脈微而澁, 微者, 衛氣衰, 澁者, 榮血不足. 衛氣衰, 則面色黃, 榮血不足, 則面色靑. 又曰, 陰陽俱虛, 則面色靑白. 《仲景》
ZZ	面脣紫黑, 宜升麻白芷湯. 《醫鑑》
ZZ	一婦人, 因憂思, 飮食失節, 得面色黧黑不澤, 環脣尤甚, 心懸如飢. 此心肺之陽氣虛, 不能行榮衛而光澤於外, 肝腎陰氣, 上溢於陽中, 故黑色顯於面. 又脾之華在脣, 今水來侮土, 故黑色見於脣, 以冲和順氣湯, 助陽明生發之氣, 數服而愈. 《寶鑑》
ZZ	一人忽黑色滿面, 孫兆診之曰, 非病也. 此爲臭氣所熏, 穢氣畜於面部不散, 故有此色. 問曰, 汝一月前, 聞甚一陣非常臭氣, 不能避耶. 曰, 一日登溷, 其厠臭不可聞, 良久下厠, 明日遂有此疾. 孫曰, 去至臭, 無過至香. 可用沈檀各一兩, 碎焚爐中, 安帳中以熏被, 盖定勿令香散, 可端坐香邊, 瞑目靜坐, 候香氣散方可出帳. 其人依言, 聞香, 黑色漸變, 旬日如舊. 盖腎臭腐, 脾臭香, 脾能剋腎故如是. 《孫兆》
DP	冲和順氣湯
SS	葛根 一錢半, 升麻ㆍ白芷ㆍ防風 各一錢, 黃芪 八分, 人參 七分, 甘草 四分, 白芍藥ㆍ蒼朮 各三分. 右剉, 作一貼, 入薑 三片, 棗 二枚, 水煎服, 早飯後, 午飯前. 《寶鑑》
SS	醫鑑升麻白芷湯同.


CC	面戴陽證
ZZ	諸病面赤, 雖伏火熱, 禁不得攻裏, 爲陽氣怫鬱, 邪氣在經, 宜發表以去之. 經曰, 火鬱則發之, 是也. 瘡瘍亦然. 《東垣》
ZZ	面戴陽者, 浮火所衝也. 又曰, 面戴陽者, 面雖赤而不紅活, 乃下虛也. 醫者不察, 誤用涼藥, 則氣消而成大病矣. 《入門》
ZZ	面赤色者, 陽氣怫鬱在表. 當解之, 發汗卽愈. 《仲景》
ZZ	傷寒少陰證, 面戴陽者, 下虛故也. 宜通脈四逆湯方見寒門, 加葱白九莖煎服. 《仲景》
ZZ	面赤色, 爲陽氣怫鬱在表. 故用葱白, 以通陽氣也. 《綱目》


CC	胃風證
ZZ	胃風爲面腫. 《入門》
ZZ	面腫曰風. 《內經》
ZZ	初飮食訖, 乘風涼而致. 其證, 飮食不下, 形瘦腹大, 惡風頭多汗, 膈塞不通, 脈右關弦而緩帶浮. 《東垣》
ZZ	虛風, 麻木, 牙關緊急, 目內蠕動, 胃中有風, 獨面腫, 宜升麻胃風湯. 《東垣》
ZZ	一人患鼻額角痛, 或麻痺不仁, 脣口, 頰車, 髮際, 連牙腫痛, 口不得開, 額與頰車常如糊繩, 手觸則痛. 此陽明經絡, 受風熱毒氣而然, 宜犀角升麻湯. 《本草》
DP	升麻胃風湯
SS	治胃風面腫. 升麻 二錢, 白芷 一錢二分, 當歸ㆍ葛根ㆍ蒼朮 各一錢, 甘草 一錢半, 麻黃(不去節) 五分, 柴胡ㆍ藁本ㆍ羌活ㆍ黃柏ㆍ草豆蔲 各三分, 蔓荊子 二分. 右剉, 作一貼, 入薑 三片, 棗 二枚, 水煎服, 食後. 《東垣》
DP	犀角升麻湯
SS	治陽明胃經風熱毒. 犀角 一錢半, 升麻ㆍ羌活ㆍ防風 各一錢, 川芎ㆍ白附子ㆍ白芷ㆍ黃芩ㆍ甘草 各五分. 右剉, 作一貼, 水煎, 食後, 臨臥, 各一服. 《本事》


CC	腎風證
ZZ	黃帝曰, 有病腎風者, 面胕痝然壅, 害於言, 可刺否. 岐伯曰, 虛不當刺, 不當刺而刺, 後五日其氣必至, 至必少氣時熱, 時熱從胸背上至頭, 汗出, 手熱, 口乾苦渴, 小便黃, 目下腫, 腹中鳴, 身重難以行. 註曰, 痝然, 腫起貌, 壅謂目下壅, 如臥蠶形也. 《內經》
ZZ	面痝然浮腫疼痛, 其色炱黑, 多汗惡風者, 屬腎風證. 治法闕. 《三因》


CC	搭顋腫
ZZ	腮腫, 亦名痄腮. 因風熱, 或膏粱, 積熱而作, 宜升麻黃連湯, 或升麻胃風湯, 或荊防敗毒散方見寒門. 腫久不消, 欲作膿, 宜托裏消毒散方見癰疽, 腮頰齒牙脣口俱腫出血者, 宜淸胃散方見牙齒, 加石膏. 《入門》
ZZ	搭腮腫, 宜加味消毒飮. 《醫林》
ZZ	腮腫, 赤小豆爲末, 雞子淸調貼之, 醋調貼之亦效. 《綱目》
ZZ	又方, 石灰炒熱地下窨, 如此七次, 醋調附, 立消. 《醫鑑》
ZZ	又方, 細辛ㆍ草烏 等分, 爲末, 入蚌粉, 猪脂調附腫處, 口含白梅, 置腮邊, 良久, 腫退出涎, 患消矣. 《丹心》
ZZ	小兒毒氣攻腮, 赤腫可畏. 皂角二兩, 南星生二錢, 糯米一合. 右爲末, 薑汁調塗, 立效. 《本事》
DP	加味消毒飮
SS	治搭腮腫. 荊芥ㆍ防風ㆍ惡實ㆍ甘草ㆍ連翹ㆍ羌活 各一錢. 右剉, 作一貼, 水煎服. 《醫脈》
SS	醫鑑一名驅風解毒散.
SS	一人頭項偏腫, 連一目, 若半壺, 其脈洪大. 戴人曰, 內經云, 面腫者風. 此風乘陽明經也. 氣血俱多, 風腫宜汗. 先與通聖散, 去硝黃, 入薑葱豉, 同煎服, 微汗. 以草莖刺鼻中出血, 其腫立消. 《子和》


CC	面上雜病
ZZ	風刺ㆍ粉刺ㆍ䵟䵳ㆍ痤疿ㆍ酒㾴ㆍ肺風瘡㾴瘡詳見鼻門, 皆面上之病. 《入門》
ZZ	風客皮膚, 痰漬藏府, 則面生䵟䵳, 脾肺風濕搏, 熱則生瘡紅紫, 或腫, 升麻胃風湯方見上, 加減用之. 《入門》
ZZ	面生熱毒, 瘡癤, 㾴疿, 宜柏連散ㆍ硫黃膏ㆍ白附子散ㆍ淸上防風湯.
ZZ	面生一切風刺, 粉刺, 雀卵斑, 䵟䵳, 黶子, 宜玉容散ㆍ連翹散ㆍ紅玉散ㆍ玉容西施散ㆍ皇帝塗容金面方ㆍ玉容膏.
ZZ	滅面上瘢㾗方, 衣中白魚三七枚, 白石脂三錢半, 鷹糞白七錢半, 白附子二錢半, 白殭蠶五錢. 右爲末, 猪脂調和, 每夜塗瘢上, 朝洗之. 《類聚》
DP	柏連散
SS	治面上熱毒, 惡瘡. 黃柏(灸)ㆍ黃連ㆍ胡粉(炒) 各等分. 右爲細末, 猪脂調勻, 頻塗瘡上. 《得效》
DP	硫黃膏
SS	治面上生瘡, 或鼻臉赤紫, 及風刺, 粉刺, 諸藥不效. (生)硫黃ㆍ白芷ㆍ瓜蔞根ㆍ膩粉 各半錢, 全蝎 三箇, 蟬殼 五枚, 莞靑 七枚(去翅足). 右爲末, 另以香油, 黃蠟和合如面油法, 火上熔熬取下, 乃入藥末在內和勻. 每用少許, 臨臥洗面後, 塗面上, 勿近眼. 數日赤自消, 風刺, 粉刺, 一夕見效. 《得效》
DP	白附子散
SS	治面上熱瘡, 或斑點. 白附子ㆍ密佗僧ㆍ白茯苓ㆍ白芷ㆍ官粉 各等分. 右爲末, 蘿葍煎湯洗面後, 羊乳調成膏, 附患處, 明早洗去. 無羊乳則代人乳. 《醫鑑》
DP	淸上防風湯
SS	淸上焦火, 治頭面生瘡癤, 風熱毒. 防風 一錢, 連翹ㆍ白芷ㆍ桔梗 各八分, (酒炒)片芩ㆍ川芎 各七分, 荊芥ㆍ梔子ㆍ黃連(酒炒)ㆍ枳殼ㆍ薄荷 各五分, 甘草 三分. 右剉, 作一貼, 水煎, 入竹瀝五匙服. 《醫鑑》
DP	玉容散
SS	治面上䵟䵳, 或生小瘡, 或生痤疿, 粉刺之類, 幷皮膚瘙痒, 能去垢膩. 皂角 一斤, 升麻 二兩六錢半, 楮實子 一兩六錢半, 白芷ㆍ白芨ㆍ天花粉ㆍ菉豆粉 各三錢三分半, 甘松ㆍ縮砂ㆍ白丁香 各一錢六分半, 糯米 三合半. 右爲末, 和勻, 常用洗面. 一方, 加樟腦二錢. 《醫鑑》
DP	連翹散
SS	治面生穀嘴瘡, 俗名粉刺. 連翹ㆍ川芎ㆍ白芷ㆍ片芩ㆍ黃連ㆍ沙參ㆍ荊芥ㆍ桑白皮ㆍ梔子ㆍ貝母ㆍ甘草 各七分. 右剉, 作一貼, 水煎, 食後服.
SS	一名淸肺散. 《回春》
DP	紅玉散
SS	治面上一切酒刺, 風刺, 黑黶斑子. 白芷ㆍ藿香ㆍ牙皂 各二錢, 甘松ㆍ三乃子ㆍ木澤ㆍ白丁香ㆍ細辛ㆍ杏仁ㆍ密佗僧 各一錢, 天花粉ㆍ白茯苓 各一錢半, 樟腦 五分, 白芨 三分. 右爲末, 臨臥, 用津唾調, 或乳汁調敷面上, 明早溫水洗去, 其面如玉. 木澤未詳《醫鑑》
DP	玉容西施散
SS	治同上. 菉豆粉 二兩, 白芷ㆍ白芨ㆍ白斂ㆍ白殭蠶ㆍ白附子ㆍ天花粉 各一兩, 甘松ㆍ三乃子ㆍ茅香 各五錢, 零陵香ㆍ防風ㆍ藁本 各二錢, 肥皂角 二錠. 右爲細末, 每洗面時用之, 面色如玉. 《醫林》
DP	皇帝塗容金面方
SS	朱砂 二錢, 乾臙脂 一錢, 官粉 三錢, 烏梅肉 五箇, 小腦 五錢, 川芎 少許. 右爲細末. 臨睡時, 津唾調搽面上, 天明, 溫水洗面, 美如童顔, 乃神仙妙用之法. 《醫鑑》
DP	玉容膏
SS	治面上燥瘡, 及斑黶諸刺. 方見雜方
DP	又方
SS	治粉刺. (枯)白礬 一兩, (生)硫黃ㆍ白附子 各二錢. 右爲末. 津唾調搽, 臨臥上藥, 明早洗去. 《醫鑑》
SS	治粉刺及鼻㾴. 雄黃, 鉛粉各一錢, 硫黃五分. 右爲末, 臨臥, 乳汁調塗, 明早溫水洗去. 《回春》


CC	按摩法
ZZ	熱摩手心, 頻拭額上, 謂之修天庭. 連髮際二三七遍, 面上自然光澤, 所謂手宜在面, 是也. 《養性書》


CC	面部凶證
ZZ	病人面無光, 齒齦黑者死. 《扁鵲》
ZZ	面腫, 色蒼黑者死. 《扁鵲》
ZZ	病人, 榮衛竭絶, 面浮腫者死. 《扁鵲》
ZZ	病人面腫, 色蒼黑者死. 《扁鵲》
ZZ	面黑脣靑者死, 面靑脣黑者亦死. 《華佗》
ZZ	病人, 黑色出於天中, 天庭者死. 《華佗》
ZZ	人有病, 面上忽見紅點者多死. 《丹心》


CC	單方
XX	凡三十五種. 有綠雲散.
DP	鹽湯
SS	治面上五色瘡. 溫鹽湯, 綿浸, 搨瘡, 日五六度, 自差. 《本草》
DP	白礬
SS	治粉刺. 白礬末酒調塗之. 《得效》
SS	面生紫赤刺癮疹. 白礬, 硫黃等分, 黃丹少許爲末, 津唾調附. 《入門》
DP	密佗僧
SS	治面上䵟䵳斑點. 細硏爲末, 人乳調塗, 每夜用之, 亦令面生光華. 又治面鼻赤疱. 《本草》
DP	石灰
SS	去面上黑子, 瘜肉, 及粉刺.
SS	去黶子方, 石灰末, 水調如稠粥, 揷糯米粒, 經宿米如水精, 先以針尖微動黶子, 置糯米於其上經半日. 黶汁自出, 剔去藥, 勿着水. 《本草》
DP	漿水
SS	酸者, 白人膚體如繒帛, 去䵟䵳, 黑子. 以煖漿水洗面, 以布揩黑子令痛. 水硏白檀, 取汁塗之. 《本草》
SS	卽粟米粥取淸, 留置味酸者也.
DP	朱砂
SS	好顔色. 水飛爲末, 井華水, 點少許服之. 《本草》
DP	藜灰
SS	去面上黑痣黶子. 取灰和水熬以點之. 《本草》
DP	兎絲子苗
SS	去面䵟及粉刺斑點. 擣苗取汁, 常塗之. 《本草》
DP	益母草
SS	入面藥, 令光澤. 五月五日採根葉, 曝乾擣末, 水和作團如雞子大, 大火燒一炊久, 經一伏時取出. 磁器中再硏篩收之, 使如澡豆法. 能去風粉刺, 令面悅澤. 《本草》
DP	瓜蔞根
SS	悅澤人面, 療手面皺. 作粉, 常塗之妙. 《本草》
DP	白芷
SS	去䵟䵳, 疵瘢, 潤澤顔色. 可作面脂常用. 《本草》
DP	生薑汁
SS	治指爪破面, 取汁調輕粉傅之, 更無瘢痕. 《得效》
DP	藁本
SS	去䵟皰, 酒㾴, 粉刺, 潤澤顔色. 可作沐藥面脂. 《本草》
DP	土瓜根
SS	去面上㾦㿔子. 爲細末, 漿水和勻. 入夜, 漿水洗面, 附藥, 朝復洗之. 仍得光潤, 皮急, 百日光華射人. 《本草》
DP	白附子
SS	主面上百病, 去䵟䵳瘢疵. 可入面脂, 或作澡豆用. 《本草》
DP	白茯苓
SS	去䵟䵳, 及産婦黑皰如雀卵色. 爲細末, 蜜和, 常常塗面良. 《本草》
DP	桑柴灰
SS	能滅痣疵黑子. 與藜灰淋取汁, 熬點之佳. 《本草》
DP	桑葉
SS	治面上肺毒瘡, 如大風瘡. 取葉淨洗, 蒸熟, 日乾爲末, 水調二錢服, 日三. 名綠雲散. 《本草》
DP	蜜
SS	常服, 面如花色. 久服之佳. 《本草》
DP	眞珠
SS	除䵟䵳斑點, 令面潤澤, 好顔色. 硏爲粉, 和乳汁常塗之. 《本草》
DP	白殭蠶
SS	滅䵟䵳瘢痕, 令面色好. 爲末, 常塗之. 又與衣魚, 鷹屎白等分爲末, 和乳汁, 塗瘢㾗便滅. 《本草》
DP	覆盆子
SS	令人好顔色. 久食之佳. 蓬藟同功. 《本草》
DP	烏梅肉
SS	去黑點, 黑痣, 蝕惡肉. 和諸藥以點之. 《本草》
SS	面生雀子斑, 取梅肉ㆍ櫻桃枝ㆍ猪牙皂角ㆍ紫背浮萍 等分, 爲末. 如常法洗面, 其斑自去. 《入門》
SS	白梅同功.
DP	栗皮
SS	栗上薄皮, 名扶. 擣爲末, 和蜜塗面, 令皮肉急縮, 可展老人面皺. 《本草》
DP	桃花
SS	好顔色, 悅澤人面. 可酒漬飮之.
SS	面上瘡出黃水, 桃花爲末, 水服一錢, 日三. 《本草》
DP	杏仁
SS	去面䵟. 擣爲末, 和雞子白, 夜臥塗面, 明早, 溫酒洗之.
SS	傷風面腫, 杏仁爛擣附之. 《本草》
DP	蔓菁子
SS	取油, 入面脂用, 去黑䵟. 又細硏, 入面脂常用, 極去面皺. 《本草》
DP	冬瓜仁
SS	令面光澤, 好顔色, 去黑癍, 黑䵟. 可作面脂常用.
SS	取仁三五升, 去皮擣爲末. 蜜丸, 空心服三十丸, 久服令人白淨如玉. 《本草》
DP	葱白
SS	主傷風, 面目浮腫. 煎湯飮之洗之. 《本草》
DP	鸕鶿屎
SS	去面上䵟䵳, 黶痣, 瘢疵, 皰皯, 雀卵斑. 取屎白, 猪脂調塗. 《本草》
DP	熊脂
SS	主面上䵟䵳, 黑斑, 悅澤人面. 可塗之, 兼食之. 《本草》
DP	羖羊膽
SS	主面多䵟䵳如雀卵色. 取膽, 和酒煮沸, 以塗拭之, 日三卽差. 《本草》
DP	大猪蹄
SS	令老人面光澤. 猪蹄一具, 理如食法, 煮漿如膠. 夜以塗面, 曉以漿水洗, 卽面皮急矣. 《本草》
DP	鹿角
SS	灸爲末, 酒服二錢, 日二, 久服, 面色如花.
SS	以漿水, 濃磨如泥, 塗面, 令不皺, 兼去瘡皰, 光華可愛.
SS	年少氣盛, 面生皰瘡, 麋鹿脂塗之卽差. 《本草》
DP	一方
SS	被打頭面靑腫, 羊肉牛肉或猪肉灸令熱, 貼腫上卽愈. 《本草》


BB	眼


CC	眼爲臟腑之精
ZZ	五藏六府之精氣, 皆上注於目而爲之精. 精之窠爲眼, 骨之精爲瞳子, 筋之精爲黑眼, 血之精爲絡, 其窠氣之精爲白眼, 肌肉之精爲約束, 裹擷筋骨血氣之精, 而與脈系, 上屬於腦, 後出於項中. 故邪中於項, 因逢其身之虛, 其入深, 則隨眼系以入於腦. 入於腦則腦轉, 腦轉則引目系急, 目系急則目眩以轉矣. 卽因風眩暈也 邪中其精, 其精所中, 不相比也. 則精散, 精散則視岐, 視岐見兩物也. 視一物爲兩也 目者, 五藏六府之精也. 榮衛魂魄之所常營也. 神氣之所生也. 故神勞則魂魄散, 志意亂. 是故瞳子黑眼, 法於陰, 白眼赤脈, 法於陽也. 故陰陽合傳, 而爲精明也. 目者, 心之使也. 心者, 神之舍也. 故神精亂而不轉, 卒然見非常之處, 精神魂魄散不相得, 故曰惑也. 《靈樞》
ZZ	是以五藏六府, 十二經脈, 三百六十五絡, 其血氣皆稟受於脾土, 上貫於目而爲明. 故脾虛則五藏之精氣皆失所使, 不能歸明於目矣. 《綱目》


CC	五輪之圖
PP	上瞼, 下瞼, 心, 脾, 肺, 肝, 腎, 胃
ZZ	白睛屬肺 氣之精爲氣輪. 《得效》
ZZ	黑睛屬肝 筋之精爲風輪. 《得效》
ZZ	上下瞼屬脾 肉之精爲肉輪. 《得效》
ZZ	大小眥屬心 血之精爲血輪. 《得效》
ZZ	瞳人屬腎 骨之精爲水輪. 《得效》
DD	氣輪
ZZ	病因凌寒冒暑, 受飮寒漿, 肌體虛疏, 寒邪入內. 其候或痛或昏. 傳在白睛, 筋多腫赤, 視日如隔霧, 看物似生烟. 日久不治, 變成白膜, 黑暗難開. 《得效》
DD	風輪
ZZ	病因喜怒不常, 作勞用心, 晝視遠物, 夜讀細書. 其候眥頭尤澁, 睛內偏疼, 視物不明, 胞弦緊急. 宜去風藥. 《得效》
DD	肉輪
ZZ	病因多食熱物, 好喫五辛, 遠道奔馳, 食飽耽眠, 風積痰壅. 其候眼胞赤腫, 昏蒙多淚, 倒睫澁痛, 瘀血侵睛. 宜疏醒脾藥. 《得效》
DD	血輪
ZZ	病因七情煩勞, 內動於心, 外攻於目. 其候赤筋纏眥, 白膜侵睛, 胞腫難開昏澁. 日久不治, 失明愈深. 宜洗心涼血藥. 《得效》
DD	水輪
ZZ	病因勞役過度, 嗜慾無厭, 又傷七情, 加之多飧酒麪, 好啖鹹辛, 因動腎經, 通於黑水. 其候冷淚鎭流於臉上, 飛蠅相趁於睛前, 積聚, 風虛, 或澁或痒, 結成瞖障, 常多昏暗. 宜用補腎藥. 《得效》


CC	八廓之圖
PP	天, 地, 火, 風, 水, 天雷, 山, 澤
ZZ	天廓 肺大腸 傳道. 《得效》
ZZ	地廓 脾與胃 水穀. 《得效》
ZZ	火廓 心命門 抱陽. 《得效》
ZZ	水廓 腎 會陰. 《得效》
ZZ	風廓 肝 養化. 《得效》
ZZ	雷廓 小腸 關泉. 《得效》
ZZ	山廓 膽 淸淨. 《得效》
ZZ	澤廓 膀胱 津液. 《得效》
DD	天廓
ZZ	病因雲中射雁, 月下看書, 多食腥羶, 侵冒寒暑. 其候視物生烟, 眥疼難開, 不能辨認. 《得效》
DD	地廓
ZZ	病因濕漬頭上, 冷灌睛眸. 其候眼弦緊急, 瘀血生瘡. 《得效》
DD	火廓
ZZ	病因心神恐怖, 赤脈侵眥, 血灌瞳人. 其候瞼頭紅腫, 睛內偏疼, 熱淚如傾. 《得效》
DD	水廓
ZZ	病因努力爭鬪, 擊棒開弓, 驟騎强力生病. 其候常多昏暗, 睛眩淚多. 《得效》
DD	風廓
ZZ	病因枕邊窓穴有風, 不能遮閉, 坐臥當之, 腦中風邪. 其候黑睛多痒, 兩瞼常爛, 或昏多淚. 《得效》
DD	雷廓
ZZ	病因失枕睡臥, 酒後行房, 血脈滿溢, 風邪內聚. 其候眥頭赤腫, 瞼內生瘡, 倒睫拳毛, 遮睛努肉. 《得效》
DD	山廓
ZZ	病因撞刺磕損, 致令肉生兩瞼, 瞖閉雙睛. 若不早治, 永沈昏暗, 瘀血侵睛. 《得效》
DD	澤廓
ZZ	病因春不宣解冬聚陽毒, 多飧熱物, 致令腦脂凝聚, 血淚攻潮, 有如霧籠, 飛蜂黑花常見. 《得效》


CC	眼睛屬五臟
ZZ	首尾赤眥屬心, 滿眼白睛屬肺, 其烏睛圓大屬肝, 其上下肉胞屬脾, 而中間黑瞳一點如漆者, 腎實主之. 《直指》
ZZ	白睛屬肺, 名曰氣輪. 赤者屬心, 行血脈也. 再於黑睛上分, 暈微靑者屬肝也. 次黑者屬腎也. 中間一點瞳人屬膽也. 《入門》


CC	眼有內外眥
ZZ	目眥外決于面者, 爲銳眥, 在內近鼻者爲內眥, 上爲外眥, 下爲內眥. 《靈樞》
ZZ	足太陽爲目上綱, 足陽明爲目下綱. 《靈樞》
ZZ	眥謂四際瞼睫之本也. 《內經註》
ZZ	目之內眥, 太陽經之所起, 血多氣少. 目之銳眥, 少陽經也, 血少氣多. 目之上綱, 太陽經也, 亦血多氣少. 目之下綱, 陽明經也, 血氣俱多. 此三經俱會于目, 惟足厥陰經, 連於目系而已. 故血太過者, 太陽陽明之實也. 血不及者, 厥陰之虛也. 故出血者, 宜太陽陽明, 盖此二經, 血多故也. 少陽一經, 不宜出血, 血少故也. 刺太陽陽明出血, 則目愈明, 刺少陽出血, 則目愈昏矣. 《子和》


CC	諸脈屬目
ZZ	心合脈, 諸脈者, 皆屬於目. 《內經》
ZZ	五藏六府精華, 皆稟於脾, 注於目. 故理脾胃, 則氣上升而神淸也. 肝之系, 雖總於目, 而照徹光彩, 實腎精心神所主. 故補精安神者, 乃治眼之本也. 《入門》
ZZ	因心事煩宂, 飮食失節, 勞役過度, 故脾胃虛弱, 心火太盛, 則百脈沸騰, 血脈逆行, 邪害孔竅, 所謂天明則日月不明, 是也. 脾者, 諸陰之首也. 目者, 血脈之宗也. 故脾虛, 則五藏之精氣, 皆失所司, 不能歸明於目矣. 心者, 君火也. 主人之神, 宜靜而安. 相火代行, 其令相火者, 包絡也. 主百脈, 皆榮於目, 旣勞役運動, 損其血脈, 故諸病生焉. 醫者, 不理脾胃, 及養血安神, 是治標不治本, 不明此理也. 《東垣》


CC	脈法
ZZ	左寸脈洪數, 心火炎也. 關脈弦而洪, 肝火盛也. 右寸關俱弦而洪, 肝木挾相火之勢, 侮肺金而乘脾土也. 《醫鑑》
ZZ	眼本火病, 心肝數洪, 右寸關見, 相火上衝. 《回春》
ZZ	眼見黑花者, 從腎虛而起, 診左手尺脈, 當沈而數者, 是也. 《類聚》


CC	目者肝之竅
ZZ	肝在竅爲目. 《內經》
ZZ	東方靑色, 入通於肝, 開竅於目, 藏精於肝. 《內經》
ZZ	人臥則血歸於肝, 肝受血而能視. 《內經》
ZZ	肝氣通於目, 肝和則能變五色. 《難經》
ZZ	肝虛則目䀮䀮無所見. 《內經》
ZZ	目瞑者, 肝氣不治也. 《海藏》
ZZ	目者, 肝之外候. 肝取木, 腎取水, 水能生木, 子母相合. 故肝腎之氣, 充則精彩光明, 肝腎之氣, 乏則昏蒙暈眩. 心者, 神之舍, 又所以爲肝腎之副焉. 盖心主血, 肝藏血. 血能生熱, 凡熱衝發於眼, 皆當淸心涼肝. 《直指》
ZZ	肝藏血, 熱則目赤腫, 虛則眼前生花. 詳見眼花 赤腫, 宜地黃粥. 《入門》
DP	地黃粥
SS	治睡後目赤腫, 須臾漸白, 良久則無, 此血熱, 非肝病也. 盖人臥則血歸於肝, 因血熱到肝, 故睡起而目赤, 良久無事者, 血復散於四肢也. 宜食此粥, 以涼肝血. 生地黃不拘多少, 擣取自然汁, 浸粳米半升, 滲透, 曬極乾, 再浸再曬三次. 每用磁器煎湯一升, 令沸, 入前米一合, 熬作稀粥, 食遠, 喫之卽睡, 立效. 《入門》


CC	眼病無寒
ZZ	歷考眼科之病, 無寒而有虛與熱, 豈寒澁血而不上攻歟. 《入門》


CC	眼無火不病
ZZ	目不因火則不病, 何以言之. 白輪變赤, 火乘肺也. 肉輪赤腫, 火乘脾也. 黑水神光被瞖, 火乘肝與腎也. 赤脈貫目, 火自甚也. 能治火者, 一句了. 故內經曰, 熱勝則腫. 凡目暴赤腫起, 羞明隱澁, 淚出不止, 暴寒目瞞, 皆火熱之所爲也. 治火之法, 在藥, 則鹹寒吐之下之, 在鍼, 則神庭ㆍ上星ㆍ顖會ㆍ前頂ㆍ百會血之, 瞖者可使立退, 痛者可使立已, 昧者可使立明, 腫者可使立消矣. 《子和》
ZZ	大凡眼之爲患, 多生於熱. 治法, 以淸心涼肝, 調血順氣爲先. 《直指》


CC	眼病所因
ZZ	生食五辛.
ZZ	接熱飮食.
ZZ	刺頭, 出血多.
ZZ	極目遠視.
ZZ	夜讀細書.
ZZ	久處烟火.
ZZ	博奕不休.
ZZ	夜間讀書.
ZZ	飮酒不已.
ZZ	熱飧麪食.
ZZ	抄寫多年.
ZZ	雕鏤細作.
ZZ	泣淚過多.
ZZ	房室不節.
ZZ	數向日月輪看.
ZZ	月下讀書.
ZZ	夜視星月.
ZZ	極目瞻視山川草木, 皆喪明之由也.
ZZ	又有馳騁畋獵.
ZZ	冒涉風霜.
ZZ	迎風逐獸, 日夜不息, 皆傷目之由也. 《千金》
ZZ	眼病, 屬風熱, 與血少, 神勞, 腎虛. 《丹溪》


CC	內障
ZZ	內障者, 肝病也. 《回春》
ZZ	內障在睛裏, 昏暗, 與不患之眼相似. 惟瞳人裏有隱隱靑白者, 無隱隱靑白者, 亦有之. 《綱目》
ZZ	內障先患一眼, 次爲兩目俱損者, 皆有瞖在黑睛內, 遮瞳子而然. 夫通黑睛之脈者, 目系也. 目系, 屬足厥陰ㆍ足太陽ㆍ手少陰三經, 三經虛, 則邪從目系, 入黑睛內爲瞖. 以鍼言之, 則當取三經之兪穴, 如天柱ㆍ風府ㆍ太衝ㆍ通里等穴, 是也. 《綱目》
ZZ	內障者, 不疼不痛, 無淚無眵, 細觀如薄霧之形, 久視如輕烟之狀, 飛蠅散亂, 懸蟢虛空, 日漸月增, 腦脂下結於烏輪, 瞖障漸生於黑水. 《類聚》
ZZ	內障昏蒙, 外無瞖膜, 因腦脂下凝烏珠, 轉白, 或如金色, 或菉豆色, 或如雲烟, 或見五色. 治比外障更難, 如腦脂凝結, 瞳人反背者, 不治. 《入門》
ZZ	屬血少, 神勞, 腎虛也. 宜養血, 補水, 安神以調之. 《丹心》
ZZ	凡昏弱不欲視物, 內障見黑花, 瞳子散大, 皆裏病也. 《丹心》
ZZ	內傷色慾, 腎精虛者, 宜益陰腎氣丸. 肝血虛者, 養肝丸ㆍ生熟地黃丸. 肝腎俱虛者, 宜駐景元ㆍ加減駐景元ㆍ明目壯水丸. 《入門》
ZZ	血少, 神勞, 腎虛, 宜滋陰地黃丸ㆍ滋腎明目湯.
ZZ	內障, 宜補肝散ㆍ墜瞖丸ㆍ羊肝元ㆍ本事方羊肝元ㆍ補腎丸ㆍ杞苓丸ㆍ五退散ㆍ密蒙花散ㆍ冲和養胃湯ㆍ當歸湯ㆍ還睛丸方見通治ㆍ撥雲退瞖還睛丸.
ZZ	內障, 有圓瞖ㆍ氷瞖ㆍ滑瞖ㆍ澁瞖ㆍ散瞖ㆍ橫開瞖ㆍ浮瞖ㆍ沈瞖ㆍ偃月瞖ㆍ棗花瞖ㆍ黃心瞖ㆍ黑花瞖ㆍ胎患ㆍ五風變ㆍ雷頭風ㆍ驚振ㆍ綠風ㆍ烏風ㆍ黑風ㆍ靑風ㆍ肝虛雀目ㆍ高風雀目ㆍ肝虛目暗, 共二十三. 《得效》
DP	益陰腎氣丸
SS	經曰, 壯水之主, 以鎭陽光. 滋陰是也. 熟地黃 二兩, 生乾地黃(酒焙)ㆍ山茱萸 各一兩, 五味子ㆍ山藥ㆍ牧丹皮ㆍ柴胡ㆍ當歸尾(酒洗) 各五錢, 茯神ㆍ澤瀉 各二錢半. 右爲末, 蜜丸梧子大, 朱砂爲衣, 空心, 鹽湯下五七十丸. 《正傳》
SS	一方無朱砂.
SS	一名滋陰腎氣丸.
DP	養肝丸
SS	治肝藏不足, 眼目昏花, 或生眵淚, 婦人血虛目疾. 當歸ㆍ川芎ㆍ白芍藥ㆍ熟地黃 各一兩, 防風ㆍ楮實子(炒)ㆍ車前子(酒炒)ㆍ蕤仁(湯浸去皮) 各五錢. 右爲末, 蜜丸梧子大, 白湯下七十丸, 食遠時. 《醫鑑》
DP	生熟地黃丸
SS	治血虛眼昏. 生乾地黃ㆍ熟地黃ㆍ玄參ㆍ石膏 各一兩. 右爲末, 蜜丸梧子大, 空心, 茶淸下五七十丸. 《入門》
DP	駐景元
SS	治肝腎俱虛, 多見黑花, 視物昏暗, 或生瞖障. 兎絲子(酒製) 五兩, 車前子(炒)ㆍ熟地黃 各三兩. 右爲末, 蜜丸梧子大, 空心, 溫酒下五七十丸. 《局方》
SS	一方, 加枸杞子一兩半, 尤佳.
DP	加減駐景元
SS	治肝腎俱虛, 兩眼昏暗. 兎絲子 八兩, 枸杞子ㆍ五味子ㆍ車前子ㆍ楮實子ㆍ川椒(炒) 各一兩, 熟地黃ㆍ當歸身 各五錢. 右爲末, 蜜丸梧子大, 空心, 溫酒, 或鹽湯下五七十丸. 《簡易》
DP	明目壯水丸
SS	治肝腎不足, 眼目昏暗, 常見黑花, 多下冷淚. 此壯水之主, 以鎭陽光, 補腎養肝, 生血明目. 黃柏ㆍ知母(幷乳汁拌曬乾炒) 各二兩半, 熟地黃ㆍ生乾地黃(酒洗)ㆍ天門冬ㆍ麥門冬ㆍ山茱萸(酒蒸)ㆍ甘菊 各二兩, 枸杞子(酒洗) 一兩六錢, 牛膝(酒洗) 一兩三錢, 人參ㆍ當歸(酒洗)ㆍ五味子ㆍ兎絲子ㆍ白茯神ㆍ山藥ㆍ柏子仁(炒)ㆍ澤瀉ㆍ牧丹皮(酒洗) 各一兩, 白豆蔲 三錢. 右爲末, 蜜丸梧子大, 空心, 鹽湯下百丸. 《醫鑑》
DP	滋陰地黃丸
SS	治血少, 神勞, 腎虛, 眼目昏暗, 瞳子散大, 視物昏花. 法當養血, 涼血, 散火, 除風. 熟地黃 一兩, 柴胡 八錢, 生乾地黃(酒焙) 七錢半, 當歸身(酒洗)ㆍ黃芩 各五錢, 天門冬ㆍ地骨皮ㆍ五味子ㆍ黃連 各三錢, 人參ㆍ枳殼ㆍ甘草(灸) 各二錢. 右爲末, 蜜丸菉豆大, 每百丸, 茶淸送下. 《丹心》
SS	一名熟地黃丸. 凡眼視漸昏, 乍明乍暗, 此失血之驗也. 宜服此. 與定志丸方見神門兼服, 尤佳. 《保命》
DP	滋腎明目湯
SS	治血少, 神勞, 腎虛眼病. 當歸ㆍ川芎ㆍ白芍藥ㆍ生地黃ㆍ熟地黃 各一錢, 人參ㆍ桔梗ㆍ梔子ㆍ黃連ㆍ白芷ㆍ蔓荊子ㆍ甘菊ㆍ甘草 各五分. 右剉, 作一貼, 入細茶一撮, 燈心一團, 水煎, 食後服. 《回春》
DP	補肝散
SS	治肝風內障, 不痛不痒, 眼見五花, 或一物二形. 羚羊角ㆍ防風 各一兩, 人參ㆍ赤茯苓 各七錢半, 羌活ㆍ車前子ㆍ細辛ㆍ玄參ㆍ黃芩(炒) 各三錢半. 右爲末, 每二錢, 米飮調下, 食後.
SS	羚羊角, 行厥陰經. 玄參ㆍ細辛, 行少陰經. 羌活ㆍ防風ㆍ車前子, 行太陽經. 如筋脈枯澁, 加夏枯草. 嘗試有驗. 《綱目》
DP	墜瞖丸
SS	治內障有瞖. 靑羊膽ㆍ靑魚膽ㆍ鯉魚膽 各七箇, 熊膽 二錢半, 牛膽 五錢, 麝香 三分, 石決明(水飛) 末一兩. 右末, 麪糊和丸梧子大, 空心, 茶淸下十丸. 無靑魚膽, 則獺膽三枚代之, 無則代猪膽一. 《綱目》
DP	羊肝元
SS	治眼目諸疾, 及障瞖, 靑盲. 黃連另爲末, 白羊子肝一具去膜, 砂盆內同硏細, 衆手作丸如梧子大, 空心, 溫水下三十丸, 連作五劑, 差. 靑羊肝尤佳.
SS	有一官, 活出一死囚, 其囚數年病死. 官人得內障甚苦, 獨坐憂嘆, 聞階除窸窣聲, 問爲誰. 曰, 我昔所活囚也. 今公得疾, 故感而來告, 遂傳此方, 服之果愈. 《局方》
DP	本事方羊肝元
SS	治內障, 靑盲. 白羯羊肝(只用子肝一葉, 薄切, 新瓦上焙), 熟地黃 一兩半, 兎絲子ㆍ決明子ㆍ車前子ㆍ地膚子ㆍ五味子ㆍ枸杞子ㆍ茺蔚子ㆍ苦葶藶子ㆍ靑箱子ㆍ蕤仁ㆍ麥門冬ㆍ澤瀉ㆍ防風ㆍ黃芩ㆍ白茯苓ㆍ桂心ㆍ杏仁ㆍ細辛 各一兩. 右爲末, 蜜丸梧子大, 溫水下三五十丸, 日三服.
SS	一人患內障失明, 得服此藥, 一夕燈下語家人曰, 適偶有所見, 如隔門隙見火者. 及朝視之, 眼中瞖膜俱裂如線, 遂得差. 爲末, 茶淸點服二錢, 亦驗. 《綱目》
DP	補腎丸
SS	治腎虛目昏, 漸生內障. 磁石(火煆醋淬七次硏水飛)ㆍ兎絲子(酒製) 各二兩, 熟地黃ㆍ肉蓯蓉(酒浸焙)ㆍ石斛ㆍ五味子ㆍ枸杞子ㆍ楮實子ㆍ覆盆子(酒浸)ㆍ車前子(酒蒸) 各一兩, 沈香, 靑鹽 各五錢. 右爲末, 蜜丸梧子大. 空心, 鹽湯下七十丸. 《濟生》
DP	杞苓丸
SS	治腎虛, 眼目昏暗, 漸成內障. 茯苓 四兩半赤半白, 枸杞子(酒浸) 二兩, 兎絲子(酒製)ㆍ當歸 各一兩, 靑鹽 五錢. 右爲末, 蜜丸梧子大, 空心, 溫水下五七十丸. 《丹心》
DP	五退散
SS	治內障. 蟬退ㆍ蛇退ㆍ蠶退ㆍ烏雞卵殼ㆍ男子髮 各等分. 右燒存性爲末, 猪肝煎湯調下一錢. 《入門》
DP	密蒙花散
SS	治十六般內障, 多年昏暗. 密蒙花 二兩, 羚羊角ㆍ蠐螬卽桑蠹也ㆍ人參ㆍ覆盆子ㆍ地膚子ㆍ枸杞子ㆍ甘草 各一兩, 茺蔚子ㆍ菥蓂子ㆍ甘菊ㆍ槐花 各五錢. 右爲末, 每二錢, 米飮調下. 《得效》
DP	沖和養胃湯
SS	治內障眼. 得之脾胃虛弱, 心火與三焦俱盛, 上爲此疾. 黃芪ㆍ羌活 各一錢, 人參ㆍ白朮ㆍ升麻ㆍ乾葛ㆍ當歸ㆍ甘草(灸) 各七分, 柴胡ㆍ白芍藥 各五分, 防風ㆍ白茯苓 各三分, 五味子 二分, 乾薑 一分. 右剉, 作一貼, 水煎至半, 入黃芩ㆍ黃連 各五分, 再煎數沸, 去滓溫服, 食遠. 《東垣》
DP	當歸湯
SS	補肝腎, 益瞳子光明. 柴胡 二錢, 生地黃 一錢半, 當歸ㆍ白芍藥 各一錢, 黃芩ㆍ黃連(幷酒浸) 各七分半, 甘草(灸) 五分. 右剉, 作一貼, 水煎, 空心服. 《醫林》
DP	撥雲退瞖還睛丸
SS	治內障, 常服則終身眼不昏花. 黑脂麻 五兩, 密蒙花ㆍ木賊ㆍ白蒺藜ㆍ蟬退ㆍ靑鹽 各一兩, 薄荷ㆍ白芷ㆍ防風ㆍ川芎ㆍ知母ㆍ荊芥穗ㆍ枸杞子ㆍ白芍藥ㆍ(生)甘草 各五錢, 甘菊 六錢, 當歸(酒洗) 三錢. 右爲末, 蜜丸彈子大, 每細嚼一丸, 茶淸下, 食後. 《回春》
DD	圓瞖
ZZ	在黑珠上一點圓, 日中見之差小, 陰處見之卽大, 視物不明, 轉見黑花, 此由肝腎俱虛而得. 宜補肝散ㆍ補腎元. 《得效》
DD	氷瞖
ZZ	如氷凍堅實, 傍觀自透於瞳人內, 陰處及日中看之, 其形一同, 疼而淚出, 此肝膽病, 宜通肝散. 《得效》
DD	滑瞖
ZZ	有如水銀珠子, 但微含黃色, 不疼不痛, 無淚, 遮遶瞳人. 《得效》
DD	澁瞖
ZZ	微如赤色, 或聚或開, 兩傍微光, 瞳人上如凝脂色, 時復澁痛, 無淚出. 《得效》
DD	散瞖
ZZ	形如鱗點, 或瞼下生粟, 日夜痛楚, 瞳人最疼, 常下熱淚. 此三證, 皆肝肺相傳, 宜八味還睛散. 《得效》
DD	橫開瞖
ZZ	上橫如劒脊, 下面微微甚薄, 不赤不痛, 此病稀少. 《得效》
DD	浮瞖
ZZ	上如氷光, 白色環遶瞳人, 生自小眥頭, 至黑珠上, 不痛不痒, 無血色相潮. 《得效》
DD	沈瞖
ZZ	白點藏在黑水下, 向目細視, 方見其白, 眼睛疼痛, 晝輕夜重, 間或出淚, 宜空靑元. 《得效》
DD	偃月瞖
ZZ	膜如凝脂, 一邊厚一邊薄, 如缺月, 其色光白, 無瑕疵. 前四證, 幷皆難治. 《得效》
DD	棗花瞖
ZZ	周回如鋸齒四五枚相合, 赤色, 刺痛如鍼, 視物如烟, 晝則痛楚, 多淚昏暗. 《得效》
DD	黃心瞖
ZZ	四邊皆白, 但中心一點黃團, 團在黑珠上, 時下澁淚. 此兩證, 肝肺風熱, 宜還睛散, 墜瞖丸. 《得效》
DD	黑花瞖
ZZ	其狀靑色, 大小眥頭澁痛, 頻頻下淚, 口苦, 盖膽受風寒, 宜涼膽元. 《得效》
DD	胎患
ZZ	初生, 觀物轉睛不快, 至四五歲, 瞳人潔白, 昏蒙不見, 延至年高, 無藥可治. 由胎中受熱致損也. 《得效》
DD	五風變
ZZ	五色變爲內障, 頭痛甚, 却無淚, 日中如坐暗室, 常自憂嘆. 此毒風腦熱所致. 《得效》
DD	雷頭風
ZZ	此熱毒之氣, 衝入眼睛中, 牽引瞳人, 或微或大或小, 黑暗全不見物. 《得效》
DD	驚振
ZZ	因病目再被撞打, 變成內障, 日夜疼痛, 不能視三光. 前四證, 俱不可治, 不過服還睛散. 《得效》
DD	綠風
ZZ	初患頭旋, 兩額角相牽, 瞳人連鼻鬲皆痛, 或時紅白花起. 肝受熱則先左, 肺受熱則先右, 肝肺同病則齊發. 先服羚羊角散, 羚羊角丸, 後服還睛散. 《得效》
DD	烏風
ZZ	眼雖痒痛而頭不旋, 但漸漸昏暗, 如物遮定, 全無瞖障, 或時生花. 此肝有實熱, 宜瀉肝散. 《得效》
DD	黑風
ZZ	此與綠風相似, 但時時黑花起, 乃腎受風邪, 熱攻於眼. 宜涼腎. 《得效》
DD	靑風
ZZ	此眼不痛不痒, 瞳人儼然如不患者, 但微有頭旋, 及生花, 轉加昏蒙. 前二證, 宜服還睛散. 《得效》
DD	肝虛雀目
ZZ	雀目者, 日落卽不見物也. 《綱目》
ZZ	因肝虛血少, 時時花起, 或時頭疼, 年深則雙目盲. 小兒因疳得之, 宜蛤粉丸. 《得效》
ZZ	小兒肝疳雀目, 宜風疳丸. 《入門》
ZZ	晝明晩暗, 謂之雀目. 言如鳥雀之瞑, 便無所見也. 《類聚》
ZZ	雀目, 宜雀盲散. 《直指》
ZZ	雀頭取血, 點眼中卽效. 羊肝淡煮食之亦佳. 《本草》
ZZ	治雞盲雀目, 用鮮地黃炒猪肝食之. 《種杏》
ZZ	牛肝作膾, 食之妙. 《俗方》
DD	高風雀目
ZZ	與前證雖同, 但纔至黃昏, 便不見物, 經年瞳子如金色, 名曰黃風, 不治. 《得效》
ZZ	雀目之證, 暮則不見物, 至曉復明, 何也. 曰, 肝虛也. 經曰, 目得血而能視. 肝旣無血, 則目瞀而不明矣. 其暮暗而曉復明者, 何也. 曰, 木生於亥而旺於卯, 絶於申, 至於酉戌之時, 木氣衰甚故瞑, 至於卯之分, 木氣稍盛而目復明矣. 曰, 雀目終變爲黃脹而死, 何也. 曰, 木絶於申, 乃水土長生之地, 木衰而土盛, 故變爲黃脹. 宜平胃散方見內傷, 以平土氣, 四物湯方見血門, 以補肝虛. 《正傳》
ZZ	高風雀目, 宜還睛丸. 《類聚》
DD	肝虛目暗
ZZ	遠視不明, 眼前花子頻起, 眥目赤痛, 有時看一成二, 宜補肝散. 《得效》
ZZ	與眼暗參看.
EP	補肝散
SS	治圓瞖在黑珠上, 昏花. 柴胡 一錢半, 白芍藥 一錢, 熟地黃ㆍ白茯苓ㆍ甘菊ㆍ細辛ㆍ甘草 各七分, 柏子仁ㆍ防風 各五分. 右剉, 作一貼, 水煎服. 《得效》
EP	補腎元
SS	治同上. 肉蓯蓉ㆍ枸杞子 各一兩, 巴戟ㆍ山藥ㆍ破故紙(炒)ㆍ茴香ㆍ牧丹皮 各五錢, 靑鹽 二錢半. 右爲末, 蜜丸梧子大, 空心, 鹽湯下三五十丸. 《得效》
EP	通肝散
SS	治氷瞖. 山梔子ㆍ白蒺藜ㆍ枳殼ㆍ荊芥ㆍ甘草 各五錢, 車前子ㆍ鼠粘子(炒) 各二錢半. 右爲末, 每二錢, 苦竹葉煎湯調下. 《得效》
EP	八味還睛散
SS	治內障, 諸般障瞖昏花. 草決明 一兩, 白蒺藜ㆍ防風ㆍ木賊ㆍ梔子仁ㆍ甘草 各五錢, 蟬殼ㆍ靑箱子(微炒) 各二錢半. 右爲末, 每二錢, 麥門冬湯調下, 菊花湯亦可. 《得效》
EP	空靑元
SS	治沈瞖. 細看方見, 其病最深. 防風ㆍ生乾地黃ㆍ知母 各二兩, 五味子ㆍ車前子ㆍ石決明ㆍ細辛 各一兩, 空靑 二錢. 右爲末, 蜜丸梧子大, 每十丸, 茶淸下, 空心. 《得效》
EP	凉膽元
SS	治黑花瞖, 乃膽受風寒而作. 防風ㆍ蘆薈 各一兩, 黃連ㆍ黃芩ㆍ荊芥穗ㆍ草龍膽 各五錢, 地膚子ㆍ黃柏 各二錢半. 右爲末, 蜜丸梧子大, 空心, 薄荷湯下三十丸. 《得效》
EP	羚羊角散
SS	治綠風內障昏花. 甘菊ㆍ防風ㆍ川芎ㆍ羌活ㆍ車前子ㆍ川烏ㆍ細辛 各五錢, 半夏麴ㆍ羚羊角ㆍ薄荷 各二錢半. 右爲末, 每二錢, 生薑, 荊芥煎湯調下. 或剉, 取七錢, 薑 三片煎服. 《得效》
EP	羚羊角丸
SS	治綠風內障. 羚羊角(屑) 一兩, 石決明ㆍ草決明ㆍ車前子ㆍ犀角(屑) 各七錢半, 獨活ㆍ防風ㆍ蔓荊子ㆍ甘菊ㆍ藍實ㆍ梔子ㆍ甘草 各五錢. 右爲末, 蜜丸梧子大, 溫水下三十丸. 《類聚》
EP	瀉肝散
SS	治烏風昏暗. 大黃ㆍ甘草 各五錢, 郁李仁ㆍ荊芥穗 各二錢半. 右剉, 分二貼, 空心, 水煎服. 《得效》
EP	蛤粉丸
SS	治雀目. 蛤粉ㆍ黃蠟 等分, 熔蠟搜粉, 爲丸如棗大. 猪肝一片二兩許, 批開裹藥一丸, 麻線纏, 水一椀煮熟. 取出, 乘熱熏眼, 至溫吃肝, 以愈爲度. 《綱目》
EP	風疳丸
SS	治小兒肝疳雀目. 靑黛ㆍ黃連ㆍ天麻ㆍ五靈脂ㆍ夜明砂ㆍ川芎ㆍ蘆薈 各二錢, 草龍膽ㆍ防風ㆍ蟬殼 各一錢半, 全蝎 二枚, 乾蟾頭 三錢. 右爲末, 猪膽汁浸糕, 和丸麻子大, 薄荷湯下十丸. 《入門》
EP	雀盲散
SS	治雀目, 夜不見物. 雄猪肝, 竹刀批開, 納夜明砂扎縛, 煮米泔中, 至七分熟, 取肝細嚼, 以汁送下. 《直指》
SS	治雀目. 獖猪肝煮熟, 和夜明砂作丸服. 《入門》
EP	還睛丸
SS	治高風雀目, 漸成內障. 石決明(煆硏水飛)ㆍ覆盆子ㆍ茺蔚子 各二兩, 槐實(炒)ㆍ人參ㆍ細辛ㆍ防風ㆍ白茯苓ㆍ甘菊ㆍ柏子仁ㆍ川芎 各一兩. 右爲末, 蜜丸梧子大, 溫水下三十丸. 《類聚》


CC	外障
ZZ	外障者, 肺病也. 《回春》
ZZ	在睛外遮暗. 《綱目》
ZZ	靈樞曰, 診目痛, 赤脈從上下者, 太陽病, 從下上者, 陽明病, 從外走內者, 少陽病.
ZZ	凡赤脈瞖, 初從上而下, 屬太陽, 主表, 必眉稜骨痛, 或腦項痛, 或半邊頭腫痛. 治法, 宜溫之散之, 溫則臘茶飮, 散則夏枯草散ㆍ選奇湯方見頭部之類.
ZZ	赤脈瞖, 初從下而上者, 或從內眥出外者, 皆屬陽明, 主裏, 故其證多熱, 或便實. 治法, 宜下之寒之, 下則明目流氣飮ㆍ錢氏瀉靑丸方見五藏ㆍ局方溫白元方見積聚, 加黃連ㆍ黃柏之類, 累用有驗. 寒則一味黃連, 羊肝元之類.
ZZ	赤脈瞖, 初從外眥入內者, 爲少陽, 主半表半裏. 治法, 宜和解之, 神仙退雲丸之類. 《綱目》
ZZ	外障, 有肝藏積熱ㆍ混睛ㆍ努肉攀睛ㆍ兩瞼粘睛ㆍ膜入水輪ㆍ釘瞖根深ㆍ黑瞖如珠ㆍ花瞖白陷ㆍ水瑕深瞖ㆍ玉瞖浮滿ㆍ順逆生瞖ㆍ雞冠蜆肉ㆍ瞼生風粟ㆍ胞肉膠凝ㆍ漏睛膿出ㆍ蟹睛疼痛ㆍ突起睛高ㆍ風起喎偏ㆍ倒睫拳毛ㆍ風牽瞼出ㆍ神祟疼痛ㆍ旋螺尖起ㆍ鶻眼凝睛ㆍ轆轤轉關ㆍ被物撞打ㆍ撞刺生瞖ㆍ血灌瞳人ㆍ眯目飛塵飛絲ㆍ天行赤目ㆍ暴赤眼後生瞖ㆍ胎風赤爛ㆍ風赤瘡疾ㆍ衝風淚出ㆍ暴風客熱ㆍ瞼硬睛痛ㆍ痛如針刺ㆍ痒極難任ㆍ瞳人乾缺ㆍ黃膜上衝ㆍ赤膜下垂ㆍ小眥赤脈ㆍ偸針ㆍ小兒通睛ㆍ小兒胎中生贅ㆍ小兒靑盲. 《得效》
DD	肝臟積熱
ZZ	眼先患赤腫疼痛, 怕日羞明, 淚澁難開, 忽生瞖膜, 初患一目不見, 以致兩目齊患. 此肝藏積熱, 宜石決明散. 《得效》
ZZ	風眼腫則軟, 熱眼腫則硬. 《直指》
ZZ	眼赤而痛者, 肝實熱也. 《回春》
ZZ	眼赤腫而足寒者, 必以溫湯, 頻洗其足, 甚妙. 《綱目》
ZZ	肝藏風熱, 宜撥雲散ㆍ局方密蒙花散ㆍ蟬花散ㆍ洗肝明目湯ㆍ散熱飮子.
ZZ	肝藏積熱, 宜洗肝散方見五藏ㆍ瀉肝散方見上ㆍ瀉靑丸方見五藏ㆍ柴胡湯ㆍ四物龍膽湯ㆍ洗以湯泡散方見下.
DD	混睛
ZZ	白睛先赤, 後痒痛淚下, 閉澁難開, 年深則睛變成碧色, 滿目如凝脂, 赤脈橫貫, 宜地黃散. 《得效》
DD	努肉攀睛
ZZ	或眼先赤爛多年, 肝經爲風熱所衝而成, 或用力作勞而得. 或痒或痛, 自兩眥頭努出筋膜, 心氣不寧, 憂慮不已, 遂乃攀睛. 宜二黃散ㆍ定心元. 《得效》
ZZ	兩眥呈露生努肉者, 心熱血旺也. 《直指》
ZZ	攀睛努肉者, 心熱也.
ZZ	大眥赤紅肉堆起者, 心經實熱也. 小眥赤紅絲血脹者, 心經虛熱也. 《回春》
ZZ	努肉, 宜速效散. 《醫鑑》
ZZ	洗努肉侵睛, 當歸尾ㆍ荊芥穗ㆍ黃連ㆍ防風ㆍ薄荷ㆍ朴硝ㆍ䳟砂 等分, 剉, 煎湯溫洗. 《入門》
ZZ	梨汁浸黃連, 又初男乳和雄雀屎, 點之皆效. 詳見單方
DD	兩瞼粘睛
ZZ	此乃爛弦風也. 雙目赤爛, 或痒或痛, 經年不愈. 《得效》
ZZ	目眶赤爛歲久, 俗呼爲赤瞎, 是也. 當以三稜針, 刺目眶外, 以瀉濕熱卽愈. 《東垣》
ZZ	爛弦風者, 風沿眼系上. 膈有積熱, 自飮食中, 挾怒氣而成, 積而久也. 眼沿因膿潰而腫, 其中生細小蟲絲, 遂年久不愈而多痒者, 是也. 用還睛紫金丹, 以銀釵股點之. 若痒者, 又當去蟲以絶根本, 又與防風通聖散, 去硝黃方見風門爲細末, 酒拌曬乾, 依法服之, 禁諸厚味. 《綱目》
ZZ	點以爐甘石散, 洗以驅風散ㆍ廣大重明湯.
ZZ	去蟲, 宜聖草散.
ZZ	小兒初生, 雙目紅而眶邊赤爛, 至三四歲不愈, 宜消風散方見頭部, 以桑白皮煎湯調下. 《入門》
DD	膜入水輪
ZZ	此因黑珠上生瘡, 稍安, 其痕不沒, 浸入水輪, 雖光未絶, 終亦難治. 《得效》
DD	釘瞖根深
ZZ	心肝留熱, 致使眼疼痛, 生瞖膜, 經久, 其色如銀釘入黑睛, 不可治. 《得效》
ZZ	睛上生瞖, 如銀釘子頭, 故謂之釘瞖, 宜石決明散點之. 《類聚》
DD	黑瞖如珠
ZZ	此起在黑水上, 如小黑豆, 疼痛淚出, 不可用點藥. 乃腎虛受風熱而得, 宜先服羚羊角散, 後服補腎元. 《得效》
DD	花瞖白陷
ZZ	白瞖旋遶瞳人, 點點如花, 白鱗砌者, 此因肝肺伏藏積熱. 宜點磨瞖膏, 後服羚羊角散. 《得效》
ZZ	花瞖者, 睛上忽生白瞖, 如棗花之砌, 魚鱗相似, 宜點龍腦散. 《類聚》
DD	水瑕深瞖
ZZ	黑水內, 橫深瑕盤, 靑色沈沈深入, 痛楚無時. 此五藏俱受熱, 宜服淸涼散. 《得效》
DD	玉瞖浮滿
ZZ	黑珠上, 浮玉色, 不疼痛, 瞖根不紅. 不宜針割, 但服還睛散, 點磨瞖膏卽愈. 《得效》
DD	順逆生瞖
ZZ	凡瞖自下生上者, 爲順, 自上而生下者, 爲逆, 順則易安, 逆則難治. 宜服車前散, 點磨瞖膏. 《得效》
DD	雞冠蜆肉
ZZ	瞖生瞼內, 如雞冠蜆肉, 或靑或黑. 須翻出看之, 阻碍痛楚, 怕日羞明. 盖脾經先受熱, 後有所傳, 宜服石決明散. 《得效》
ZZ	瞼內生如雞冠蜆肉, 乃脾風熱也. 須翻出看之, 用觀音草卽草龍膽, 每日輕輕刮去毫釐, 血出, 用銀匙挑洗風毒藥水, 按止之. 刮後, 不時將藥水點入則不復腫. 《入門》
DD	瞼生風粟
ZZ	兩瞼上下, 初生如粟米大, 漸大如米粒, 或赤或白, 不甚疼痛. 此肝壅瘀血所成, 宜服消毒飮. 《得效》
ZZ	瞼生風粟者, 眼痛狀如眯, 名曰粟眼. 其眼瞼皮肉上下有肉如粟粒, 淚出磣痛, 可翻眼皮起, 以針撥之, 兼服湯散, 宣其風熱. 《類聚》
ZZ	眼上下胞, 或目脣間, 如疥點者, 熱在脾, 宜加味荊黃湯. 《入門》
DD	胞肉膠凝
ZZ	眼胞皮肉, 有似膠凝, 腫高如桃李, 時出熱淚, 乃風毒所注, 宜服消風散方見頭部, 點花草膏. 《得效》
ZZ	上下胞腫如桃者, 脾熱也. 《回春》
ZZ	熱氣蓄聚而傷飽, 所以胞合. 《直指》
ZZ	宜羚羊角散, 洗眼湯.
DD	漏睛膿出
ZZ	眥頭結聚生瘡, 流出膿汁, 無瞖障, 不疼痛, 因心氣不寧, 幷風熱在瞼中, 宜白薇元. 《得效》
ZZ	風熱客於瞼眥之間, 令眥內結聚, 津液乘之故成. 膿出不止, 俗呼爲漏睛. 或眼因患瘡出膿血, 後大眥頭常出膿涎, 亦名漏睛. 若不早治, 日久則眼生黑點, 侵損於目, 卽難治. 宜黃芪散, 及點藥. 《類聚》
DD	蟹睛疼痛
ZZ	如大豆子出黑珠上, 疼痛不可忍, 又名損瞖, 宜石決明散. 《得效》
ZZ	肝有積熱, 上衝於目, 令目痛甚, 當黑睛上生黑珠子, 如蟹之目以爲名. 或有如豆者, 名曰損瞖, 極難治, 宜服羚羊角散, 及點藥. 《類聚》
DD	突起睛高
ZZ	風毒流注五藏, 不能消散, 忽然突起痒痛, 乃熱極所致. 宜瀉肝散方見上. 《得效》
ZZ	風熱痰飮, 漬於藏府, 蘊積生熱, 熱衝於目, 故令眼珠子突出. 是名睛脹, 宜服涼藥瀉肝. 凡瞳人脹起者, 水輪脹也. 《類聚》
ZZ	烏輪突起, 裏熱刺痛, 謂之熱眼. 《直指》
ZZ	井水灌眼中. 詳見下
ZZ	黑睛脹, 宜龍膽散, 白睛脹, 宜淸肺散.
DD	風起喎偏
ZZ	偏風牽引, 雙目喎斜, 淚出頻頻, 却無瞖膜, 不痒不痛, 宜消風散方見頭部, 荊芥湯調下, 或蟬花無比散. 《得效》
ZZ	眼偏視者, 風邪攻肝, 牽引瞳人, 故令偏視, 宜服槐子丸. 《類聚》
DD	倒睫拳毛
ZZ	淚出涓涓, 瞖膜漸生, 眼皮漸急, 睫倒難開, 瞳人如刺樣痛. 此脾受風熱, 先服瀉肝散方見上, 後服五退散. 《得效》 神效明目湯ㆍ明目細辛湯. 《東垣》
ZZ	倒睫拳毛, 卽眼睫毛倒入眼中央, 是也. 《綱目》
ZZ	眼楞緊急縮少者, 倒睫拳毛之漸也. 盖陽虛則眼楞緊急, 陰虛則瞳子散大. 《綱目》
ZZ	倒睫拳毛, 由目緊急皮縮之所致也. 盖內伏熱攻陰氣外行. 當去其內熱幷火邪, 使眼皮緩則毛立出, 瞖自退. 用手法攀出內瞼向外, 刺以三稜針出熱血, 以左爪甲迎住鍼鋒, 立愈. 《綱目》
ZZ	治法, 無名異石藥也爲末, 糝捲在紙中作撚子, 點火吹殺, 以烟熏之, 其毛自起. 又摘去拳毛, 用風子血, 點入眼內, 數次卽愈. 《綱目》
ZZ	又法, 木鱉子一箇去殼, 擣爛綿裹, 塞鼻中, 左目塞右, 右目塞左, 一二夜, 其睫自正. 《正傳》
DD	風牽瞼出
ZZ	上下瞼俱赤, 或翻出一瞼在外. 此脾受風毒, 宜五退散. 若年深瞼內俱赤, 則不治. 《得效》
DD	神祟疼痛
ZZ	舊無根因, 忽然疼痛, 或如鍼刺, 或如火灸, 兩太陽穴掣痛, 早輕晩重. 先宜求福, 却服石決明散. 《得效》
ZZ	犯土傷眼痛, 點三光膏. 《醫鑑》
DD	旋螺尖起
ZZ	目痛, 生瞖膜, 尖起而赤, 似旋螺, 先服通肝散, 次服石決明散. 《得效》
DD	鶻眼凝睛
ZZ	輪硬而不能轉側, 此爲鶻眼凝睛, 不可治. 《得效》
DD	轆轤轉關
ZZ	睛藏上下瞼, 不能歸中, 所以言之爲轆轤也. 亦難治. 且服天門冬飮子, 及瀉肝散. 《得效》
ZZ	風寒入貫瞳人, 攻於眼帶, 則瞳人牽曳向下, 名曰墜睛眼, 亦轆轤轉關之類. 若日數漸多, 卽拽破瞳人, 兩眼俱陷, 則不見物, 宜服犀角散. 《類聚》
DD	被物撞打
ZZ	目被撞打, 疼痛無時, 瞳人被驚, 昏暗濛濛, 眼眶停留瘀血, 宜貼地黃膏, 次服石決明散. 《得效》
ZZ	眼被物撞打着, 睛出, 眼帶未斷, 卽推入瞼中, 勿驚觸, 於四畔以生地黃細擣, 厚付之, 兼服生地黃散. 若有瘀血, 以鍼刺出, 且用點藥. 如眼帶斷睛損, 卽不可治. 《類聚》
DD	撞刺生瞖
ZZ	因撞刺, 生瞖疼痛, 或兼風熱, 轉加痛楚, 昏暗不見, 宜先服經效散, 次服石決明散. 《得效》
DD	血灌瞳人
ZZ	瞳人爲血灌注, 痛如錐刺, 皆無瞖膜, 視物不明, 由肝氣閉, 血無所歸而得. 宜引血歸肝, 宜服通血元ㆍ車前散. 《得效》
ZZ	又恐生花, 再服還睛散. 《入門》
ZZ	若生瞖障, 生地黃汁, 和大黃末成膏, 帛鋪二寸許, 罨眼上, 久則易之. 《得效》
DD	眯目飛塵飛絲
ZZ	塵埃入目, 粘睛不脫, 或被飛絲所侵, 或被砂石所苦, 疼痛隱澁, 揩碎不開, 宜用瞿麥散. 《得效》
ZZ	飛絲落眼, 磣痛不開, 好墨濃磨, 新筆蘸入目中, 閉少時開看, 其絲自成塊, 着在眼睛上. 却以綿輕輕惹下卽愈, 未盡再點. 《綱目》
ZZ	飛絲入眼, 大麻子一合杵碎, 井水一椀浸攪, 却將舌浸水中, 涎沫自出, 神效. 一方, 茄子葉杵碎, 如麻子法尤妙. 《綱目》
ZZ	飛絲入目, 刮取人指甲上細屑, 以筯頭點津唾, 蘸爪屑入眼中, 其絲自聚, 拔去. 又取人頭垢, 點入眼中, 絲卽出. 《綱目》
ZZ	諸物眯目, 牛筋槌擘如絲, 着睛上, 輕挼之, 自出. 又以新筆, 蘸繳出之. 又好墨磨汁, 點眼中, 立出. 《綱目》
DD	天行赤目
ZZ	目忽赤腫, 晨昏痛澁, 長幼相似, 此天行時疾, 宜服瀉肝散, 洗以五行湯. 《得效》
ZZ	宜服石決明散ㆍ救苦湯, 以洗眼湯洗之, 以五黃膏ㆍ地黃膏貼之效. 《丹心》
DD	赤眼後生瞖
ZZ	此證輕則無妨, 重則疼痛而白睛紅花, 乃生瞖膜. 此由五藏積熱, 宜貼地黃膏, 次服瀉肝散. 《得效》
ZZ	暴赤後熱流肺經, 輕則朦朧而已, 重則生雲膜. 如黃膜從下生, 而上衝黑睛者, 可治, 如赤膜從上生, 下遮覆黑睛, 名曰垂簾膜, 難治. 《入門》
ZZ	宜服觀音夢授丸.
DD	胎風赤爛
ZZ	小兒初生, 便有此證, 至三四歲, 雙目紅而弦邊赤爛, 時復痒痛, 先服消風散方見頭部, 以湯泡散洗之, 以龍腦膏點之. 《得效》
DD	風赤瘡疾
ZZ	眼兩瞼似朱砂塗而生瘡, 黑睛端然無所染. 此因脾藏風熱, 久不治則生瞖膜. 宜服五退散, 洗以湯泡散. 《得效》
DD	衝風淚出
ZZ	至冬月尤甚, 此因肺虛遇風冷而發, 宜白殭蠶散. 《得效》
ZZ	衝風淚出, 俗言作冷淚者, 非也. 風衝于內, 火發于外, 風熱相搏, 由是淚出, 宜服當歸飮子方未詳, 外以貝母大而白膩者一枚, 加胡椒七粒, 不犯銅鐵, 硏爲細末, 臨臥, 點眼妙. 《子和》
ZZ	眵淚熱而交流, 兩瞼赤者, 屬肝熱之甚. 食後, 呑當歸龍薈丸方見火門. 肝虛客熱, 迎風冷淚者, 歸葵湯ㆍ木賊散. 《入門》
ZZ	眼出冷淚, 虛則四物湯, 加木賊ㆍ防風ㆍ甘菊ㆍ白芷, 實則用蒼朮散. 《類聚》
DD	暴風客熱
ZZ	眼爲暴風熱所攻, 白睛起障覆黑珠, 瞼腫痒痛, 宜服瀉肝散ㆍ淸肺散. 《得效》
DD	瞼硬睛痛
ZZ	瞼中紅赤而堅硬, 眼睛疼痛而淚出, 怕日羞明, 宜通肝散. 若有瞖障, 點春雪膏. 《得效》
DD	痛如鍼刺
ZZ	睛忽然疼痛如鍼刺, 雙目根緊急, 坐臥不安. 此熱毒在心, 宜先服洗心散方見火門, 次服還睛散. 《得效》
DD	痒極難任
ZZ	眼痒極甚, 瞳子連眥頭皆痒, 不能收瞼. 此因膽受風熱得之, 宜服驅風一字散. 《得效》
DD	瞳人乾缺
ZZ	眼睛乾澁, 全無淚液, 始則疼痛, 後來稍定, 或白或黑, 不見物, 此證不可治. 《得效》
DD	黃膜上衝
ZZ	黑睛從下生黃膜上衝, 疼痛, 甚至閉澁難開. 此脾受風食毒而作, 宜服犀角飮. 《得效》
DD	赤膜下垂
ZZ	眼中有膜, 自上垂下, 遮黑睛, 名垂簾膜, 望風淚出, 怕日羞明. 此客邪上衝, 用百點膏點之, 次服通肝散. 《得效》
DD	小眥赤脈
ZZ	小眥中生赤脈, 漸漸衝眼, 急宜早治. 此三焦積熱, 宜服犀角飮, 忌熱毒物, 及房事. 《得效》
DD	小兒通睛
ZZ	嬰兒雙眼睛通者, 欲觀東邊則見西邊, 若振掉頭腦則睛方轉. 此肝受驚風, 宜服牛黃丸. 《入門》
DD	小兒胎中生贅
ZZ	眼瞼中生贅子, 初生如麻子大, 日漸如豆, 懸垂瞼內. 此脾經風熱所攻, 宜服五退散加減. 《得效》
DD	小兒靑盲
ZZ	胎中受風, 五藏不和, 嘔吐黃汁, 兩眼一同視物不明, 無治法. 《得效》
ZZ	靑盲者, 瞳子黑白分明, 直物而不見者也. 《回春》
DD	偸鍼
ZZ	目眥瘍, 俗謂之偸鍼. 《綱目》
ZZ	眼眥生小疱, 細紅點如瘡, 以鍼刺破卽差, 故名爲偸鍼. 實解太陽經之結熱也. 《醫林》
ZZ	脾間積熱, 兼宿食不消則生偸鍼. 秦皮剉, 和砂糖煎水, 調大黃末一錢服, 利之卽消. 《直指》
ZZ	治偸鍼, (生)南星ㆍ生地黃, 同硏成膏, 貼兩太陽穴, 腫自消. 《綱目》
ZZ	拔去睫毛, 卽自消. 《俗方》
EP	臘茶飮
SS	治赤脈瞖. 從上而下, 此屬太陽, 宜溫散之. 芽茶ㆍ附子ㆍ白芷 各一錢, 細辛ㆍ川芎ㆍ防風ㆍ羌活ㆍ荊芥 各半錢. 右剉, 作一貼, 入鹽一撮, 水煎服. 《綱目》
EP	夏枯草散
SS	治肝虛, 目睛痛, 冷淚不止, 怕日羞明. 方見下
EP	明目流氣飮
SS	治肝經不足, 風熱上攻, 視物昏暗, 常見黑花, 多淚隱澁, 或生瞖障. 蒼朮 一兩, 草決明 七錢半, 大黃ㆍ川芎ㆍ細辛ㆍ惡實ㆍ甘菊ㆍ防風ㆍ白蒺藜ㆍ荊芥穗ㆍ蔓荊子ㆍ玄參ㆍ木賊ㆍ黃芩ㆍ梔子ㆍ甘草 各五錢. 右爲末, 每二錢, 臨臥冷酒, 或蜜水調下. 《入門》
EP	神仙退雲丸
SS	一名撥雲退瞖丸. 治一切瞖膜, 內外障, 昏無睛者, 服之累效, 眞妙方也. 當歸(酒洗) 一兩半, 川芎ㆍ木賊(去節童便浸焙)ㆍ密蒙花ㆍ荊芥穗ㆍ地骨皮ㆍ白蒺藜ㆍ甘菊ㆍ羌活 各一兩, 川椒(炒) 七錢半, 瓜蔞根ㆍ枳實ㆍ蔓荊子ㆍ薄荷ㆍ草決明(炒)ㆍ甘草(灸) 各五錢, 蛇蛻ㆍ蟬蛻ㆍ黃連 各三錢. 右爲末, 蜜和, 每一兩作十丸, 茶淸, 或湯飮化下一丸. 《正傳》
EP	石決明散
SS	治肝熱, 眼赤腫痛, 忽生瞖膜, 或脾熱, 瞼內如雞冠蜆肉, 或蟹睛疼痛, 或旋螺尖起. 石決明ㆍ草決明 各一兩, 羌活ㆍ梔子ㆍ木賊ㆍ靑箱子ㆍ赤芍藥 各五錢, 大黃ㆍ荊芥 各二錢半. 右爲末, 每二錢, 麥門冬湯調下. 《入門》
SS	一名大決明散.
EP	撥雲散
SS	治風毒上攻, 眼目昏暗, 瞖膜遮睛, 痒痛多淚. 柴胡 二兩, 羌活ㆍ防風ㆍ甘草 各一兩. 右爲末, 每二錢, 以薄荷湯, 或茶淸調下. 或剉, 取五錢, 水煎服亦效. 《入門》
EP	局方密蒙花散
SS	治風眼, 昏暗多淚, 幷暴赤腫. 密蒙花ㆍ白蒺藜(炒)ㆍ羌活ㆍ木賊ㆍ甘菊ㆍ石決明 各等分. 右爲末, 每一錢, 茶淸調下. 《局方》
EP	蟬花散
SS	治肝經蘊熱, 毒氣上攻, 眼目赤腫, 生瞖多淚. 草龍膽ㆍ甘菊ㆍ密蒙花ㆍ蔓荊子ㆍ荊芥穗ㆍ川芎ㆍ蟬殼ㆍ靑箱子ㆍ草決明ㆍ梔子ㆍ防風ㆍ木賊ㆍ白蒺藜ㆍ甘草 各等分. 右爲末, 每二錢, 茶淸, 或荊芥湯調下. 《入門》
EP	洗肝明目湯
SS	治一切風熱, 眼目赤腫疼痛. 當歸尾ㆍ川芎ㆍ赤芍藥ㆍ生地黃ㆍ黃連ㆍ黃芩ㆍ梔子ㆍ石膏ㆍ連翹ㆍ防風ㆍ荊芥ㆍ薄荷ㆍ羌活ㆍ蔓荊子ㆍ甘菊ㆍ白蒺藜ㆍ草決明ㆍ桔梗ㆍ甘草 各五分. 右剉, 水煎, 食後服. 《回春》
EP	散熱飮子
SS	治眼暴赤腫疼痛. 防風ㆍ羌活ㆍ黃芩ㆍ黃連 各等分. 右剉, 五錢, 水煎服. 《易老》
EP	柴胡湯
SS	治肝火盛, 目赤腫痛. 柴胡ㆍ赤芍藥ㆍ川芎ㆍ當歸ㆍ靑皮ㆍ草龍膽ㆍ梔子ㆍ連翹 各一錢, 甘草 五分. 右剉, 作一貼, 水煎, 食後服. 《回春》
EP	四物龍膽湯
SS	治目赤腫痛, 暴作雲瞖. 川芎ㆍ當歸ㆍ赤芍藥ㆍ生乾地黃 各一錢三分, 羌活ㆍ防風 各八分, 草龍膽ㆍ防己 各六分. 右剉, 作一貼, 水煎服. 《海藏》
EP	羚羊角散
SS	治兩臉腫硬如桃李, 開目不得. 羚羊角(屑)ㆍ防風ㆍ羌活ㆍ人參ㆍ赤茯苓ㆍ升麻ㆍ大黃ㆍ車前子ㆍ玄參ㆍ黃芩 各七分, 梔子ㆍ細辛 各三分. 右剉, 作一貼, 水煎服. 《類聚》
EP	羚羊角散
SS	治蟹睛疼痛. 羚羊角(屑)ㆍ黃連ㆍ赤芍藥ㆍ蘆根ㆍ木通ㆍ旋覆花ㆍ桑白皮 各一錢, 大黃 七分, 甘草 三分. 右剉, 作一貼, 入竹葉七片, 水煎, 食後服. 《類聚》
EP	地黃散
SS	治混睛. 生地黃 一兩, 赤芍藥ㆍ當歸ㆍ甘草 各五錢. 右剉, 五錢, 水煎服. 《得效》
EP	二黃散
SS	治努肉攀睛. 大黃ㆍ黃芩ㆍ防風ㆍ薄荷 各一錢二分半. 右剉, 蜜少許, 同煎服. 《得效》
EP	定心元
SS	治同上. 麥門冬 一兩, 石菖蒲ㆍ枸杞子ㆍ甘菊 各五錢, 遠志 二錢半. 右爲末, 蜜丸梧子大, 熟水下三十丸. 《得效》
EP	速效散
SS	治努肉紅絲, 紅白瞖障, 及白珠上有死血, 紅筋, 或上瞼胞腫如桃, 日夜疼痛昏暗. 黃連ㆍ黃芩ㆍ黃柏ㆍ梔子ㆍ連翹ㆍ薄荷ㆍ荊芥ㆍ柴胡ㆍ當歸ㆍ生地黃ㆍ地骨皮ㆍ天花粉ㆍ蔓荊子ㆍ甘菊ㆍ惡實ㆍ白蒺藜ㆍ草決明ㆍ石決明ㆍ枳殼ㆍ甘草 各五分. 右剉, 作一貼, 水煎, 食後服. 《醫鑑》
EP	爐甘石散
SS	治爛弦風. 爐甘石, 不以多少, 先用童便煆淬七次, 次以黃連煎湯煆淬七次, 又以雀舌茶淸煆淬七次, 三汁合置一處, 再煆三次, 放冷硏細, 入腦麝各少許, 點眼弦神妙. 《綱目》
SS	又方, 綠色爐甘石, 煆淬童尿凡三次, 出火毒一日夜, 硏細, 夾黃連末, 用童尿浸取淸汁, 點眼胞. 《直指》
EP	聖草散
SS	治爛弦風蟲痒. 覆盆子葉擣取汁, 以皂紗蒙眼上, 將筆蘸藥汁盡兩眸於紗上, 然後以汁滴之, 當有蟲出. 《得效》
SS	又法, 取覆盆子軟葉, 入初男兒乳汁, 硏勻爲丸, 置眥頭上, 引蟲自出. 《直指》
EP	淸涼散
SS	治水瑕深瞖, 靑色. 蔓荊子ㆍ荊芥穗ㆍ苦竹葉ㆍ甘草 各一錢半, 梔子 七分半. 右剉, 作一貼, 入薄荷七葉, 水煎服. 《得效》
EP	車前散
SS	治肝經熱毒, 逆順生瞖, 血灌瞳人, 羞明多淚. 密蒙花ㆍ甘菊ㆍ白蒺藜ㆍ羌活ㆍ草決明ㆍ車前子ㆍ黃芩ㆍ草龍膽ㆍ甘草 各等分. 右爲末, 每二錢, 米飮調下. 《得效》
EP	消毒飮
SS	治瞼生風粟. 大黃(煨)ㆍ荊芥穗 各二錢, 惡實ㆍ甘草 各一錢. 右剉, 水煎服. 《得效》
SS	一名加味荊黃湯. 《入門》
EP	白薇元
SS	治漏睛膿出. 白薇 五錢, 防風ㆍ羌活ㆍ白蒺藜(炒)ㆍ石榴皮 各二錢半. 右爲末, 米粉糊和丸梧子大, 白湯下三十丸. 《得效》
EP	黃芪散
SS	治漏睛膿出. 黃芪ㆍ防風ㆍ子芩ㆍ大黃(煨) 各一錢, 地骨皮ㆍ遠志ㆍ人參ㆍ赤茯苓ㆍ漏蘆 各五分. 右剉, 作一貼, 水煎, 食後服, 朝夕. 《類聚》
EP	龍膽散
SS	治肝熱, 烏睛浮腫, 赤暈昏疼. 草龍膽ㆍ梔子仁 各二錢, 防風ㆍ川芎ㆍ玄參ㆍ荊芥ㆍ茵陣ㆍ甘菊ㆍ楮實子ㆍ甘草 各一錢. 右爲末, 每二錢, 食後, 茶淸調下. 《直指》
EP	淸肺散
SS	治肺熱上攻, 白睛腫脹, 日夜疼痛. 桑白皮ㆍ片芩ㆍ甘菊ㆍ枳殼ㆍ防風ㆍ荊芥ㆍ柴胡ㆍ升麻ㆍ赤芍藥ㆍ當歸尾ㆍ玄參ㆍ苦參ㆍ白蒺藜ㆍ木賊ㆍ旋覆花ㆍ(甛)葶藶子ㆍ甘草 各五分. 右剉, 作一貼, 水煎, 食後服. 《醫鑑》
EP	蟬花無比散
SS	治風眼, 氣眼, 昏淚, 痒瞖, 或頭風牽引眼小, 胞爛. 蒼朮(童尿浸二宿, 切曬乾)ㆍ白芍藥 各一兩, 白蒺藜(炒) 八錢, 白茯苓 四錢, 石決明(製)ㆍ當歸ㆍ防風ㆍ羌活 各三錢, 蟬殼ㆍ甘草 各二錢, 蛇蛻(皂角水洗焙)ㆍ荊芥ㆍ細辛 各一錢. 右爲末, 每二錢, 茶淸, 或米泔調下, 食後. 《得效》
EP	槐子丸
SS	治風邪牽引瞳人, 令眼偏視. 槐實 二兩, 覆盆子ㆍ酸棗仁(炒)ㆍ柏子仁ㆍ車前子ㆍ蔓荊子ㆍ茺蔚子ㆍ鼠粘子(炒)ㆍ白蒺藜(炒) 各一兩. 右爲末, 蜜丸梧子大, 酒下三十丸. 《類聚》
EP	五退散
SS	治脾受風毒, 倒睫拳毛刺痛. 穿山甲(炒)ㆍ川烏(炮)ㆍ甘草(灸) 各五錢, 蟬退ㆍ蠶退ㆍ蛇退(醋煮)ㆍ猪蹄退(炒)ㆍ荊芥穗 各二錢半. 右爲末, 每二錢, 鹽湯調下, 食後. 《入門》
EP	神效明目湯
SS	治眼楞緊急, 致倒睫拳毛, 上下瞼皆赤爛, 睛痛流淚, 隱澁難開. 甘草 二錢, 葛根 一錢半, 防風 一錢, 蔓荊子 五分, 細辛 二分. 右剉, 作一貼, 水煎, 食後服. 《東垣》
EP	明目細辛湯
SS	治同上. 羌活ㆍ麻黃根 各一錢半, 防風 一錢, 荊芥 七分, 藁本ㆍ白茯苓ㆍ當歸梢 各五分, 生地黃ㆍ蔓荊子ㆍ川芎 各三分, 桃仁 五箇, 川椒 四箇, 細辛ㆍ紅花 各二分. 右剉, 作一貼, 水煎服. 《東垣》
EP	天門冬飮子
SS	治眼睛不能歸中, 名曰轆轤轉關. 天門冬ㆍ茺蔚子ㆍ知母 各一錢, 人參ㆍ赤茯苓ㆍ羌活 各七分, 五味子ㆍ防風 各五分. 右剉, 作一貼, 水煎, 食後服. 《入門》
EP	犀角散
SS	治墜睛失明. 車前子ㆍ枸杞子 各一兩, 槐子ㆍ五味子ㆍ靑箱子ㆍ牛蒡子(炒)ㆍ茺蔚子ㆍ胡黃連 各七錢半, 犀角(屑)ㆍ羚羊角(屑) 各五錢, 兎肝 一具(微灸). 右爲末, 每二錢, 食後, 以槐子煎湯調下. 《類聚》
EP	地黃膏
SS	治眼被物撞打, 腫痛昏暗. 生地黃 一合(取汁), 黃連 一兩, 黃柏ㆍ寒水石 各五錢. 右三味爲末, 和地黃汁成餠, 以紙攤貼眼上. 非但撞打, 凡風熱, 赤目, 熱淚出, 皆可用. 《得效》
EP	生地黃散
SS	治眼被撞打腫痛. 生乾地黃ㆍ川芎ㆍ羚羊角ㆍ大黃ㆍ赤芍藥ㆍ枳殼ㆍ木香 各一錢. 右剉, 作一貼, 水煎, 食後服. 《類聚》
EP	經效散
SS	治眼被撞刺, 生瞖昏痛, 不見物. 柴胡 二錢, 大黃ㆍ當歸ㆍ赤芍藥ㆍ犀角 各一錢, 甘草 五分. 右剉, 作一貼, 水煎, 食後服. 《入門》
EP	通血丸
SS	治血灌瞳人, 刺痛, 無障瞖. 川芎ㆍ當歸尾ㆍ防風ㆍ荊芥 各一兩, 生乾地黃ㆍ赤芍藥ㆍ甘草 各五錢. 右爲末, 蜜丸彈子大, 每一丸, 以薄荷, 荊芥湯嚼下, 食後. 《入門》
EP	瞿麥散
SS	治塵砂眯目, 磣痛. 瞿麥炒黃色爲末, 鵝涎調和, 逐時, 塗眥頭, 卽開而愈. 《得效》
EP	救苦湯
SS	治眼暴赤腫 , 苦痛不可忍. 蒼朮ㆍ草龍膽 各一錢四分, 當歸ㆍ甘草 各一錢, 川芎 六分, 生地黃ㆍ黃柏ㆍ黃芩ㆍ知母 各五分, 羌活ㆍ升麻ㆍ柴胡ㆍ防風ㆍ藁本ㆍ黃連 各三分, 桔梗ㆍ連翹ㆍ細辛ㆍ紅花 各二分. 右剉, 作一貼, 水煎, 食後服. 《正傳》
EP	五黃膏
SS	治目赤腫痛. 黃柏 一兩, 黃連ㆍ黃芩ㆍ黃丹ㆍ大黃 各五錢. 右爲末, 每一錢, 蜜水調成膏, 攤緋絹上, 隨左右貼太陽穴, 乾則以溫水潤之. 《御藥》
EP	觀音夢授丸
SS	治內障, 因病赤眼, 或食鹹物而得者. 夜明砂ㆍ當歸ㆍ蟬退ㆍ木賊 各三兩. 右爲末, 白羯羊肝四兩, 煮爛擣如膏, 和丸梧子大, 空心, 熟水下五十丸, 百日如故. 《得效》
EP	白殭蠶散
SS	治肺虛, 遇風冷淚出, 冬月尤甚. 黃桑葉 一兩, 木賊ㆍ旋覆花ㆍ白殭蠶ㆍ荊芥穗ㆍ甘草 各三錢, 細辛 五錢. 右剉, 取七錢, 水煎, 食後服. 或爲末, 取二錢, 荊芥湯調下. 《入門》
EP	歸葵湯
SS	治視物昏花, 流淚隱澁, 目中溜火, 惡日與火光. 升麻 一錢, 黃芪ㆍ酒芩ㆍ防風ㆍ羌活 各七分, 蔓荊子ㆍ連翹ㆍ生地黃ㆍ當歸ㆍ人參ㆍ紅葵花ㆍ(生)甘草 各五分, 柴胡 三分. 右剉, 作一貼, 水煎, 食後溫服. 《入門》
EP	木賊散
SS	治眼多冷淚. 木賊ㆍ木耳(燒存性) 等分, 爲末. 每二錢, 熱米泔調下. 《入門》
EP	蒼朮散
SS	治肝藏風熱盛, 眼出冷淚不止. 蒼朮ㆍ木賊ㆍ白蒺藜ㆍ防風ㆍ羌活ㆍ川芎ㆍ甘草 各等分. 右爲末, 每二錢, 溫米泔調下, 食後. 《醫鑑》
EP	驅風一字散
SS	治眼痒極甚. 川芎ㆍ荊芥ㆍ川烏(炮) 各五錢, 羌活ㆍ防風 各二錢半. 右爲末, 每二錢, 薄荷湯調下, 食後. 《得效》
EP	犀角飮
SS	治黃膜上衝, 睛痛閉澁. 犀角(鎊屑) 二錢, 羌活ㆍ黃芩ㆍ車前子 各一錢, 白附子ㆍ麥門冬 各五分. 右剉, 作一貼, 水煎, 食後服. 《得效》
EP	牛黃丸
SS	治小兒通睛. 犀角(屑) 二錢, 牛黃 一錢, 金箔ㆍ銀箔 各五片, 甘草 二錢半. 右爲末, 蜜丸菉豆大, 每七丸, 薄荷湯呑下. 《入門》


CC	瞖膜
ZZ	瞖膜者, 風熱重則有之, 或癍痘後亦生瞖. 此肝氣盛而發在表也. 宜發散而去之. 若反疏利, 則邪氣內蓄爲瞖益深. 邪氣未定, 謂之熱瞖, 而浮邪氣已定謂之氷瞖. 而沈邪氣牢而深者, 謂之陷瞖, 當用焮發之物, 使其邪氣再動, 瞖膜乃浮, 佐之以退瞖之藥, 而能自去也. 病久者不能速效, 宜以歲月除之. 《綱目》
ZZ	凡瞖起於肺家, 受熱輕則朦矓, 重則生瞖. 雖瞖自熱生, 然治法先退瞖, 而後退熱者, 謂熱極生瞖, 若先去赤熱, 則血爲之水而瞖不能去矣. 《直指》
ZZ	瞖膜輕重, 詳見內障.
ZZ	黑睛有瞖, 皆用知母ㆍ黃柏, 宜益本滋腎丸ㆍ明目地黃丸. 《丹心》
ZZ	勞慾過度, 或凉藥過多, 以致九竅不利, 靑白瞖見大眥, 乃陽氣衰少也. 宜補陽湯ㆍ連柏益陰丸ㆍ菊睛元. 經曰, 益火之源, 以消陰瞖, 是也. 《東垣》
ZZ	新瞖所生, 宜表散, 羌活退瞖湯. 血虛有熱, 宜神仙退雲丸. 若氷瞖久不去, 宜羚羊角散. 欲焮發陷瞖, 亦羚羊角散, 兼服神仙退雲丸. 《綱目》
ZZ	因眼病, 漸生瞖膜, 宜決明元ㆍ蟬花散ㆍ菊花散ㆍ地黃散.
ZZ	瞖膜, 通用撥雲退瞖丸ㆍ正傳羊肝元ㆍ五秀重明丸ㆍ退雲散ㆍ磨光散ㆍ道人開障散ㆍ補肝散ㆍ決明散ㆍ撥雲湯, 兼用點藥.
ZZ	膚瞖者, 眼睛上有物, 如蠅翅者, 是也. 烏賊魚骨ㆍ龍腦 各一錢, 爲細末, 日點三四度妙. 《類聚》
DP	益本滋腎丸
SS	治黑睛生瞖膜, 或陰虛, 睛散大. 黃柏ㆍ知母(幷酒洗炒) 各等分. 右爲末, 滴水和丸梧子大, 空心, 鹽湯下五七十丸. 《東垣》
DP	明目地黃丸
SS	生精補血, 補腎益肝, 退瞖膜遮睛, 除羞澁多淚, 幷暴赤熱眼. 生乾地黃(酒洗)ㆍ熟地黃 各四兩, 牛膝(酒洗)ㆍ白蒺藜(炒) 各三兩, 知母(鹽水炒)ㆍ黃柏(酒炒)ㆍ兎絲子(酒製)ㆍ獨活ㆍ枸杞子 各二兩. 右爲末, 蜜丸梧子大, 空心, 鹽湯下百丸. 《回春》
DP	補陽湯
SS	治膀胱肝腎經鬱遏, 不通於目, 靑白瞖見大眥. 柴胡 一錢半, 羌活ㆍ獨活ㆍ人參ㆍ甘草ㆍ熟地黃ㆍ白朮ㆍ黃芪 各五分, 澤瀉ㆍ陳皮ㆍ防風ㆍ白芍藥ㆍ生地黃ㆍ白茯苓ㆍ知母ㆍ當歸 各三分, 肉桂 一分. 右剉, 作一貼, 空心, 水煎服. 淸晨, 服補陽湯, 臨臥, 服連柏益陰丸. 《東垣》
DP	連柏益陰丸
SS	治同上. 草決明ㆍ條芩ㆍ黃連(酒炒)ㆍ黃柏ㆍ知母(幷鹽酒炒) 各一兩, 羌活ㆍ獨活ㆍ五味子ㆍ當歸ㆍ防風ㆍ甘草 各五錢, 石決明(煆) 三錢. 右爲末, 蜜丸菉豆大, 茶淸下百丸. 多服補陽湯, 少服此丸. 《東垣》
DP	菊睛元
SS	治右腎, 及肝腎不足, 眼見黑花, 昏暗, 生靑白瞖. 甘菊 四兩, 枸杞子 三兩, 熟地黃ㆍ肉蓯蓉 各二兩, 巴戟 一兩. 右爲末, 蜜丸梧子大, 空心, 溫酒, 或鹽湯呑下五七十丸. 《直指》
DP	羌活退瞖湯
SS	治太陽寒水, 瞖膜遮睛, 不見物. 羌活 一錢半, 防風 一錢, 荊芥ㆍ薄荷ㆍ藁本 各七分, (酒)知母 五分, (酒)黃柏 四分, 川芎ㆍ當歸身 各三分, 麻黃ㆍ(酒)生地黃 各二分, 川椒ㆍ細辛 各一分. 右剉, 作一貼, 水煎服, 食後. 《東垣》
DP	羚羊角散
SS	治氷瞖久不去. 羚羊角(屑)ㆍ升麻ㆍ細辛 各二兩, 甘草 一兩. 右爲末, 一半, 蜜丸梧子大, 一半, 爲散, 每取一錢, 以米泔水煎, 以此呑下五十丸. 《保命》
DP	決明元
SS	治熱眼病後, 毒氣攻目, 生瞖膜遮障. 麥門冬ㆍ當歸ㆍ車前子 各二兩, 靑箱子ㆍ防風ㆍ枳殼 各一兩, 茺蔚子ㆍ細辛ㆍ枸杞子ㆍ澤瀉ㆍ生乾地黃ㆍ石決明ㆍ黃連 各五錢. 右爲末, 蜜丸梧子大, 空心, 以麥門冬湯呑下五七十丸. 《得效》
DP	蟬花散
SS	治風眼, 熱眼, 昏澁腫痛, 漸生瞖膜. 蟬殼ㆍ甘菊ㆍ川芎ㆍ防風ㆍ羌活ㆍ梔子ㆍ白蒺藜(炒)ㆍ草決明(炒)ㆍ荊芥穗ㆍ蔓荊子ㆍ穀精草ㆍ密蒙花ㆍ木賊(去節童便浸曬)ㆍ蒼朮ㆍ甘草(灸) 各等分. 右末, 每二錢, 茶淸調下. 《直指》
DP	地黃散
SS	治心肝壅熱, 目赤腫痛, 生赤瞖, 或白膜遮睛. 四邊散漫者易治, 若暴遮黑睛, 多致失明. 熟地黃ㆍ當歸 各五錢, 生乾地黃ㆍ木通ㆍ甘草 各三錢, 黃連ㆍ大黃ㆍ防風ㆍ羌活ㆍ犀角(屑)ㆍ蟬殼ㆍ木賊ㆍ穀精草ㆍ玄參ㆍ白蒺藜 各二錢. 右爲末, 每二錢, 煎羊肝湯下, 食後, 日三. 亦治小兒瘡疹餘毒, 入眼生瞖. 《海藏》
DP	菊花散
SS	治肝受風毒, 眼目赤腫, 多淚磣痛, 漸生瞖膜. 甘菊 四兩, 蟬殼ㆍ木賊ㆍ羌活ㆍ白蒺藜 各三兩, 荊芥ㆍ甘草 各二兩. 右爲末, 每二錢, 茶淸調下. 《入門》
DP	撥雲退瞖丸
SS	消瞖膜. 甘菊ㆍ川椒ㆍ木賊ㆍ白蒺藜ㆍ密蒙花ㆍ蛇退ㆍ蟬退ㆍ川芎ㆍ蔓荊子ㆍ荊芥穗ㆍ石燕子(煆)ㆍ黃連ㆍ薄荷ㆍ瓜蔞根ㆍ枳實ㆍ羌活ㆍ當歸ㆍ地骨皮ㆍ甘草 各等分. 右爲末, 蜜丸彈子大, 每一丸, 茶淸嚼下. 《醫林》
DP	正傳羊肝元
SS	治瞖障, 靑盲. 黃連 一兩, 甘菊ㆍ防風ㆍ薄荷ㆍ荊芥ㆍ羌活ㆍ當歸ㆍ川芎 各三錢. 右爲末, 白羊肝一具, 蒸熟同擣作丸服. 《正傳》
DP	五秀重明丸
SS	治瞖膜遮睛, 隱澁昏花. 甘菊花(開頭) 五百箇, 荊芥 五百穗, 木賊(去節) 五百節, 楮實 五百枚, 川椒(開口者) 五百粒. 右爲末, 蜜丸彈子大, 每取一丸, 茶淸嚼下. 《綱目》
DP	退雲散
SS	治外障瞖膜覆瞳子. 當歸ㆍ生乾地黃ㆍ穀精草ㆍ白菊ㆍ木賊ㆍ羌活ㆍ石決明(煆)ㆍ大黃(酒炒)ㆍ蔓荊子ㆍ白芷ㆍ黃柏ㆍ連翹ㆍ草龍膽 各一錢, 蟬退 七箇. 右剉, 作一貼, 水煎, 食遠, 溫服. 《回春》
DP	磨光散
SS	治風眼, 消瞖障. 白蒺藜(炒)ㆍ防風ㆍ羌活ㆍ石決明(煆)ㆍ甘菊ㆍ草決明ㆍ蟬殼ㆍ蛇退ㆍ川芎ㆍ甘草(鹽水灸) 各五錢. 右爲末, 每二錢, 麥門冬湯調下, 食後. 《直指》
DP	道人開障散
SS	治諸障瞖. 蛇退(洗焙)ㆍ蟬退ㆍ黃連 各五錢, 甘草(生) 二錢, 菉豆皮 一兩. 右爲麤末, 每二錢, 水煎服, 食後. 《直指》
DP	補肝散
SS	治肝腎虛, 黑珠上生瞖. 柴胡 一錢八分, 白芍藥 一錢三分, 熟地黃ㆍ白茯苓ㆍ甘菊ㆍ細辛 各九分, 柏子仁ㆍ防風ㆍ甘草 各五分. 右剉, 作一貼, 水煎, 空心服. 《入門》
DP	決明散
SS	治風熱毒氣, 上攻兩目, 腫痛, 或生瞖膜, 或赤脈努肉, 澁痒昏花, 漸成內障. 石決明ㆍ草決明ㆍ黃芩ㆍ甘菊ㆍ木賊ㆍ石膏ㆍ赤芍藥ㆍ川芎ㆍ羌活ㆍ蔓荊子ㆍ甘草 各七分. 右剉, 作一貼, 入生薑 五片, 水煎服. 《得效》
DP	撥雲湯
SS	治眼生黑白瞖, 隱澁難開, 無疼痛, 乃足太陽膀胱爲命門相火煎熬, 逆行, 作寒水瞖. 羌活ㆍ防風ㆍ黃柏 各一錢, 荊芥ㆍ藁本ㆍ升麻ㆍ當歸ㆍ知母ㆍ(生)甘草 各七分, 柴胡 五分, 川芎ㆍ黃芪ㆍ葛根ㆍ細辛ㆍ生薑 各三分. 右剉, 作一貼, 水煎, 食後服. 《東垣》


CC	眼花
ZZ	眼見黑花, 乃肝腎俱虛也. 《局方》
ZZ	上虛屬肝虛, 必頭暈, 目眩, 耳聾, 下虛屬腎虛, 必眼花, 睛痛, 耳鳴. 《入門》
ZZ	昏花者, 傷氣, 昏暗者, 傷血. 熱證亦有羞明怕日, 但內虛者, 全不敢近陽光. 《入門》
ZZ	黑花者, 腎虛也. 五色花, 爲腎虛客熱也. 靑花, 膽虛也. 紅花, 火盛也. 散杳者, 瞳人散大, 視物杳冥也. 《入門》
ZZ	陽主散, 陽虛, 則眼楞急而爲倒睫拳毛, 陰主斂, 陰虛不斂, 則瞳子散大而爲目昏眼花. 《東垣》
ZZ	或見飛蠅散亂, 懸蟢虛空, 皆內障腎虛之證也. 《類聚》
ZZ	腎主骨, 骨之精爲瞳子, 瞳子散大者, 因腎水虛骨枯而心包絡之火, 得以乘之也. 治法, 宜苦, 宜酸, 宜涼, 大忌辛熱之物. 除風熱, 凉血益血, 以收耗散之氣, 滋陰地黃丸最妙方見上. 《東垣》
ZZ	眼花, 宜服熟地黃丸ㆍ三花五子丸ㆍ還睛丸ㆍ椒目丸ㆍ駐景元方見上ㆍ補腎丸方見上ㆍ醫鑑還睛丸方見下ㆍ益本滋腎丸方見上ㆍ明目壯水丸方見上ㆍ點眼五膽膏.
DP	熟地黃丸
SS	治腎虛, 眼見黑花. 熟地黃ㆍ石斛ㆍ兎絲子(酒製)ㆍ防風ㆍ黃芪ㆍ車前子ㆍ茺蔚子ㆍ覆盆子ㆍ肉蓯蓉(酒浸)ㆍ磁石(煆製)ㆍ地膚子 各一兩, 兎肝 一具(灸乾). 右爲末, 蜜丸梧子大, 空心, 鹽酒下五七十丸. 《類聚》
DP	三花五子丸
SS	治眼見黑花, 飛蠅, 或生瞖障. 密蒙花ㆍ旋覆花ㆍ甘菊花ㆍ決明子ㆍ枸杞子ㆍ兎絲子(酒製)ㆍ鼠粘子ㆍ地膚子ㆍ石決明(煆)ㆍ甘草 各等分. 右擣爲末, 蜜丸梧子大, 食後, 麥門冬湯下五十丸. 《醫林》
DP	還睛丸
SS	治眼見五色花. 細辛ㆍ五味子 各二兩半, 人參ㆍ桔梗ㆍ黃芩ㆍ熟地黃ㆍ防風ㆍ知母ㆍ茺蔚子ㆍ車前子 各二兩, 玄參 五錢. 右爲末, 蜜丸梧子大, 空心, 茶淸下三五十丸. 《入門》
DP	椒目丸
SS	治久年眼生黑花, 昏暗. 蒼朮 二兩, 椒目(炒) 一兩. 右爲末, 醋糊和丸梧子大, 茶淸下五十丸. 《入門》
DP	五膽膏
SS	治眼昏, 常見黑花, 欲成內障. 靑羊膽 一枚, 黃牛膽汁 一合, 熊膽 二錢半, 鯉魚膽 七錢半, 烏雞膽 五枚, 牛黃 五錢. 右爲末, 先將諸膽相和, 次入牛黃末攪勻, 銀石器內慢火熬成膏, 食後, 溫酒調下半錢, 仍將少許點眼中. 《類聚》


CC	眼疼
ZZ	目疼有二. 一謂目眥白眼疼, 二謂目珠黑眼疼也. 目眥白眼疼, 屬陽, 故晝則疼甚, 點苦寒藥則效. 經所謂, 白眼赤脈法於陽, 故也. 目珠黑眼疼, 屬陰, 故夜則疼甚, 點苦寒藥則反劇. 經所謂, 瞳子黑眼法於陰, 故也. 《綱目》
ZZ	一人目珠疼, 連眉稜額角皆痛, 遇夜則甚, 點苦寒藥則反甚, 諸藥不效, 灸厥陰少陽則痛止. 半月復作, 遂以夏枯草散, 茶淸調下, 初服疼減太半, 四五日良愈. 後試亦驗. 《綱目》
ZZ	目赤而痛者, 肝實熱也. 《回春》
ZZ	睛疼難忍, 當歸ㆍ防風ㆍ細辛ㆍ薄荷 等分, 爲末, 每二錢, 麥門冬湯調下, 日三. 《本事》
ZZ	黑睛疼, 知母ㆍ黃柏, 瀉腎火, 當歸, 養陰水. 《丹心》
ZZ	目赤痛, 脈實, 大便秘者, 以瀉靑丸方見五藏, 洗肝散方見五藏微利之, 卽愈, 或救苦湯. 《入門》
ZZ	湯火傷眼腫痛, 不可用冷藥點之, 以五行湯溫洗, 地黃膏付之. 方見上《入門》
ZZ	若讀書鍼刺過度而眼痛, 名曰肝勞, 但須閉目調護. 《入門》
DP	夏枯草散
SS	一名補肝散. 治肝虛, 目睛疼, 冷淚, 不怕日羞明. 夏枯草 二兩, 香附子 一兩, 甘草 五錢. 右爲細末, 每二錢, 食後, 茶淸調下. 夏枯草, 治黑睛疼, 至夜甚者, 最效. 盖黑珠連目系, 屬厥陰之經. 此物有補養厥陰血脈之功, 故其效如神. 《本事》
DP	救苦湯
SS	治眼暴赤腫, 苦痛不可忍. 方見上


CC	眼昏
ZZ	五藏精明, 聚於目, 目精全則目明. 《得效》
ZZ	夫精明者, 所以視萬物, 別白黑, 審長短, 以長爲短, 以白爲黑, 如是則精衰矣. 《內經》
ZZ	足少陰之脈病, 目䀮䀮無所見. 《靈樞》
ZZ	肝虛則目䀮䀮無所見. 《內經》
ZZ	靈樞曰, 氣脫者, 目不明. 難經曰, 脫陰者目盲. 夫陰陽合傳而爲精明, 氣血不足則目昏.
ZZ	視物不明, 見黑花者, 腎氣弱也. 《保命》
ZZ	目昧不明, 熱也. 然玄府者, 無物不有, 人之藏府ㆍ皮毛ㆍ肌肉ㆍ筋膜ㆍ骨髓ㆍ爪牙, 盡皆有之, 乃氣出入升降之道路門戶也. 有所閉塞, 不能爲用者, 悉由熱氣怫鬱, 玄府閉密, 而致氣液血脈榮衛精神, 不能升降出入故也. 各隨鬱結微甚, 而爲病之輕重, 故知熱鬱於目, 則無所見也. 或目昏而見黑花者, 由熱氣甚而發之於目也. 《河間》
ZZ	目昏者, 熱甚也. 傷寒熱極, 則目盲不識人, 目微昏者, 至近則轉難辨物, 或如隔簾視, 或視如蠅翅, 或見黑花, 皆目之玄府閉密, 而榮衛精神不能升降故也. 《入門》
ZZ	凡人目暴不見物, 皆是氣脫. 用人參膏方見氣門以補之, 血藥以行之. 《丹心》
ZZ	久病昏暗者, 腎藏眞陰之虛也. 《回春》
ZZ	眼昏, 宜駐景元ㆍ加減駐景元方幷見上ㆍ滋陰地黃元方見上ㆍ加味磁朱丸ㆍ四物五子元ㆍ蔓菁子丸ㆍ還睛丸方見下.
ZZ	傷寒熱病後, 目昏, 或生瞖膜, 宜服石決明散方見上, 點春雪膏方見下.
ZZ	婦人眼昏, 宜服抑靑明目湯.
DP	加味磁朱丸
SS	治眼昏. 久服能明目, 百歲可讀細書. 磁石(煆醋淬七次, 細末水飛) 二兩, 朱砂(硏水飛) 一兩, 沈香 五錢. 右爲末, 神麴末二兩作糊, 和丸梧子大, 鹽湯, 或米飮下三五十丸, 空心. 磁石法水入腎, 朱砂法火入心, 沈香升降水火. 《直指》
SS	一名神麴丸. 一方, 加夜明砂一兩.
DP	四物五子元
SS	治眼昏. 當歸ㆍ川芎ㆍ熟地黃ㆍ白芍藥ㆍ枸杞子ㆍ覆盆子ㆍ地膚子ㆍ兎絲子ㆍ車前子 各等分. 右擣作末, 蜜丸梧子大, 空心, 鹽湯下五七十丸.
DP	蔓菁子丸
SS	治眼昏. 蔓菁子ㆍ五味子ㆍ枸杞子ㆍ地膚子ㆍ靑箱子ㆍ決明子ㆍ楮實子ㆍ茺蔚子ㆍ兎絲子 各一兩. 右爲末, 蜜丸梧子大, 空心, 酒下五七十丸. 《集成》
DP	抑靑明目湯
SS	治婦人怒氣傷肝, 眼目昏暗, 如雲霧中. 當歸ㆍ白芍藥ㆍ生乾地黃ㆍ白朮ㆍ赤茯苓ㆍ陳皮ㆍ半夏ㆍ草龍膽ㆍ柴胡ㆍ黃連ㆍ梔子ㆍ牧丹皮ㆍ白豆蔲ㆍ甘草 各七分. 右剉, 作一貼, 入薑三棗二, 水煎服. 《醫鑑》


CC	老人眼昏
ZZ	人年老而目昏者, 血氣衰而肝葉薄, 膽汁減而目乃昏矣. 《脈訣》
ZZ	童子, 水在上, 故視明瞭, 老人, 火在上, 故視昏睡. 《入門》
ZZ	老人眼昏, 宜還睛丸方見通治ㆍ夜光育神丸ㆍ明眼地黃丸ㆍ滋陰地黃丸方見上ㆍ呂仙翁方. 勞傷昏暗, 宜益氣聰明湯.
DP	夜光育神丸
SS	治老人眼昏. 熟地黃ㆍ生乾地黃ㆍ遠志ㆍ牛膝ㆍ兎絲子ㆍ枸杞子ㆍ甘菊ㆍ枳殼ㆍ地骨皮ㆍ當歸 各等分. 右爲末, 蜜丸梧子大, 空心, 酒下五七十丸. 《養老》
DP	明眼地黃丸
SS	治老人冷淚昏花. 熟地黃ㆍ生乾地黃 各四兩ㆍ石斛ㆍ甘菊ㆍ防風ㆍ枳殼 各一兩, 牛膝 七錢半, 杏仁 五錢. 右爲末, 蜜丸梧子大, 空心, 溫酒, 或鹽湯下五七十丸. 《得效》
DP	呂仙翁方
SS	治老人內障昏暗. 熟地黃ㆍ川椒(微炒)ㆍ甘菊 各等分. 爲末, 蜜丸梧子大, 空心, 鹽湯下五七十丸.
SS	昔有老人, 常供雲水, 遇一道人, 款延數日, 臨別, 見老人目昏多淚, 因寄此方, 服之神效. 《醫說》
DP	益氣聰明湯
SS	治老人勞傷虛損, 耳鳴, 眼昏, 久服無內障, 昏暗, 耳鳴, 耳聾之證. 又令精神爽快, 飮食倍增, 耳目聰明. 甘草(灸) 一錢二分, 人參ㆍ黃芪 各一錢, 升麻ㆍ葛根 各六分, 蔓荊子 三分, 白芍藥ㆍ黃柏(酒炒) 各二分. 右剉, 作一貼, 水煎, 朝夕服, 得睡更妙. 《丹心》


CC	不能遠視不能近視
ZZ	能遠視, 不能近視者, 陽氣有餘, 陰氣不足也. 乃血虛氣盛, 氣盛者, 火有餘也. 能近視, 不能遠視者, 陽氣不足, 陰氣有餘, 乃氣虛血盛也. 血盛者, 陰火有餘也. 氣虛者, 元氣衰弱也. 此老人桑楡之象也. 《東垣》
ZZ	目能遠視, 責其有火, 不能近視, 責其無水. 法當補腎, 宜服地芝丸, 或六味地黃丸方見虛勞, 加牡蠣. 《海藏》
ZZ	目能近視, 責其有水, 不能遠視, 責其無火, 法當補心, 宜定志丸方見神門, 加茯苓. 《海藏》
ZZ	不能近視, 晨服地黃元, 不能遠視, 臥服定志丸. 《東垣》
DP	地芝丸
SS	治能遠視, 不能近視. 熟地黃ㆍ天門冬 各四兩, 枳殼ㆍ甘菊 各二兩. 右爲末, 蜜丸梧子大, 空心, 茶淸下百丸. 《東垣》


CC	目不得開合
ZZ	足太陽之筋, 爲目上綱, 足陽明之筋, 爲目下綱, 熱則筋縱, 目不開. 《綱目》
ZZ	眼不得開, 羞明怕日, 乃風熱牽閉所致. 芎芷香蘇散方見寒門, 加前胡, 連鬚葱白三莖煎服. 《得效》
ZZ	一乳婦因大恐, 目張不得瞑, 公煮郁李仁酒飮之, 使醉則愈. 所以然者, 目系肝膽, 恐則氣結, 膽橫不下. 惟郁李仁去結, 隨酒入膽, 結去膽下, 則目能瞑矣. 《入門》
ZZ	上氣不足, 目爲之瞑. 《靈樞》


CC	眼生眵糞
ZZ	凡眼有血紅, 或有紅絲, 及生糞, 此是熱眼, 宜服經效散方見上. 《得效》
ZZ	眵多結硬者, 肺實也. 眵稀不結者, 肺虛也. 《回春》
ZZ	凡眼疾痛, 不生糞, 此元氣憊, 腎經虛. 夜間小便二三次, 耗傷陽氣, 致生內障, 或腦脂流下, 或瞳人開大, 此皆腎憊黑水散也. 宜服八味丸方見虛勞, 或十全大補湯, 加枸杞子ㆍ甘菊方見虛勞. 《得效方》


CC	視一物爲兩
ZZ	有人視一物爲兩, 醫作肝氣盛, 服瀉肝藥不驗. 予記靈樞云, 目之系, 上屬於腦, 後出於項中, 邪中其精, 精散則視岐, 故見兩物. 令服驅風入腦藥得愈. 宜驅風一字散方見上ㆍ保肝散. 《本事》
ZZ	昏暗不能遠視, 看一成二成三, 屬肝腎虛. 宜腎氣丸方見虛勞ㆍ地芝丸方見上. 《入門》
DP	保肝散
SS	治風邪入腦, 看一成二, 欲成內障. 川芎ㆍ當歸ㆍ地骨皮ㆍ蒼朮ㆍ白朮ㆍ密蒙花ㆍ羌活ㆍ天麻ㆍ薄荷ㆍ柴胡ㆍ藁本ㆍ石膏ㆍ木賊ㆍ連翹ㆍ細辛ㆍ桔梗ㆍ防風ㆍ荊芥ㆍ甘草 各五分, 梔子ㆍ白芷 各三分. 右剉. 水煎服, 食後. 《回春》


CC	讀書損目
ZZ	內經曰, 目得血而能視, 然久視傷血, 亦能損目. 《綱目》
ZZ	久視傷血. 血主肝, 故勤書則傷肝, 肝傷則自生風熱, 熱氣上騰, 致目昏. 不可專服補藥, 宜服益血鎭肝明目藥自愈, 宜服地黃元. 《綱目》
ZZ	讀書之苦, 傷肝損目. 晋范寗目疾, 就張湛求方, 湛戱曰, 損讀書一, 減思慮二, 專內視三, 簡外觀四, 宜起晩五, 宜早眠六. 凡六物, 熬以神火, 下以氣篩, 蘊於胸中, 七日然後, 納諸方寸, 修之一年, 近能數其目睫, 遠視尺箠之餘, 長服不已, 洞見墻壁之外矣. 雖是嘲戱, 亦奇方也. 《本事》
ZZ	古人云, 讀書之苦, 傷肝損目, 誠然. 其讀書慱奕等過度患目者, 名曰肝勞, 若欲治之, 非三年閉目不視則不可得差. 徒自瀉肝, 及諸治, 終是無效. 《資生》
ZZ	讀書鍼刺過度而眼痛, 名曰肝勞, 但須閉目調護. 《入門》
DP	地黃元
SS	經云, 久視傷血. 血主肝, 故傷肝而目昏, 肝傷則自生風熱. 當益血鎭肝, 而目自明. 熟地黃 一兩半, 黃連ㆍ決明子 各一兩, 防風ㆍ甘菊ㆍ羌活ㆍ桂心ㆍ朱砂(水飛)ㆍ沒藥 各五錢. 右爲末, 蜜丸梧子大, 空心, 熟水下五七十丸. 《得效》


CC	哭泣喪明
ZZ	黃帝問曰, 人之哀而涕泣者, 何氣使然. 岐伯對曰, 心者, 五藏六府之主也. 目者, 宗脈之所聚也. 上液之道也. 口鼻者, 氣之門戶也. 故悲哀愁憂則心動, 心動則五藏六府皆搖, 搖則宗脈感, 宗脈感則液道開, 液道開故涕泣出焉. 液者, 所以灌精, 濡空竅者也. 故上液之道開, 則泣不止, 泣不止則液竭, 液竭則精不灌, 精不灌則目無所見矣. 命曰奪精. 《靈樞》


CC	眼病當分表裏虛實
ZZ	眼之爲病, 在府則爲表, 當除風散熱, 在藏則爲裏, 當養血安神. 《保命》
ZZ	如暴失明, 昏澁, 瞖膜, 眵淚, 皆表也. 宜表散以去之. 如昏暗不欲視物, 內障見黑花, 瞳散, 皆裏也. 宜養血, 補水, 安神以調之. 《入門》
ZZ	聖人雖言, 目得血而能視, 然血亦有太過不及也. 太過則目壅塞而發痛, 不及則目耗竭而失明. 故年少之人多太過, 年老之人多不及, 不可不察也. 《子和》
ZZ	眼疾所因, 不過虛實二者而已. 虛者, 眼目昏花, 腎經眞水之微也. 實者, 眼目腫痛, 肝經風熱之甚也. 實則散其風熱, 虛則滋其眞陰, 虛實相因, 則散熱滋陰兼之, 此內治之法也. 至於日久, 熱壅血凝而爲攀睛ㆍ瘀肉ㆍ瞖膜ㆍ赤爛之類, 不假點洗外治之法, 則何由而得痊乎. 《丹心》


CC	眼病易治難治辨
ZZ	外障易治, 內障難治.
ZZ	暴發者, 爲表易治, 久病者, 爲裏難治. 《保命》
ZZ	眞珠瞖, 狀如碎米者, 易散, 梅花瞖, 狀如梅花葉者, 難消. 《直指》
ZZ	瞳人乾缺, 痛澁無淚者, 或白瞖藏在黑水下, 向日細視方見者, 或兩眼相傳疼痛, 晝輕夜重者, 或內障五色相間, 頭痛無淚, 日中如坐暗室者, 或雷頭風, 熱毒氣衝入睛中, 或微或大, 昏暗不見者, 皆不治. 《入門》


CC	眼中生火
ZZ	惟陰陽易病, 及婦人臨産時有之. 《入門》


CC	眼病禁忌
ZZ	酒色七情, 最宜痛斷.
ZZ	凡眼疾, 忌雞ㆍ魚ㆍ酒ㆍ麪ㆍ糯米ㆍ鹹ㆍ酸ㆍ熱ㆍ油, 諸般毒物. 眼乃一身之主, 不能忌口, 藥亦無功, 自陷此身也. 每日, 白煮精猪肉嚥飯, 或山藥ㆍ蘿葍ㆍ菜果, 皆可啖. 《得效》


CC	眼病調養
ZZ	養目力者, 常瞑. 《養生》
ZZ	讀書博奕過度患目, 名曰肝勞, 非三年閉目, 不可治. 《資生》
ZZ	古人治肝勞, 有養之之法. 彭眞人患目疾, 不計晝夜, 瞪目注視, 閉之少頃, 依法再行, 積功而視秋毫. 徐眞人亦患目疾, 暗室正坐, 運睛旋還八十一數, 閉目集神, 再運, 不數年而神光自現, 狀如金輪, 永除昏暗. 施眞人歌曰, 運睛除目暗, 皆養之之法也. 《資生》
ZZ	熱摩手心熨兩眼, 每二七遍, 使人眼目自無障瞖, 明目去風, 無出於此. 《養性》
ZZ	常以手按兩眉後小空中, 三九過, 又以手心及指, 摩兩目下顴上, 以手提耳, 四十過, 摩令微熱, 輒以手逆乘額, 三九過, 從眉中上行入髮際, 以口嚥唾無數. 如此常行, 目卽淸明, 一年可夜讀書. 《養性》
ZZ	五色皆損目, 惟皂糊屛風, 可養目力. 《延壽》


CC	目視凶證
ZZ	病人目直視者死. 《扁鵲》
ZZ	瞳子高者, 太陽不足, 戴眼者, 太陽已絶. 此決死生之要, 不可不察也. 《內經》
ZZ	太陽之脈, 其終也, 戴眼. 又曰, 足太陽氣絶者, 死必戴眼. 《內經》
ZZ	目內陷者, 死. 太陽之脈, 起於目內眥, 目內陷者, 太陽絶也. 故死. 《內經》
ZZ	眼胞忽陷定知亡. 《脈訣》
ZZ	戴眼者, 目直視, 不能轉動也. 《綱目》
ZZ	藏府精華, 皆上注於目, 目直視者, 反目倒竄, 眼精上騰, 乃死證也. 《入門》
ZZ	足少陽終者, 百節皆縱, 目睘絶系. 註曰, 目系絶, 故目不轉而直視. 睘謂直視如驚貌. 睘音瓊. 《內經》
ZZ	直視者, 視物而目睛不轉動者, 是也. 若目睛動者, 非直視也. 傷寒直視者, 邪氣壅盛, 藏府之氣, 不上榮於目, 則爲之直視, 多難治. 衄家不可發汗. 發汗則目直視, 不能瞬, 不能眠, 猶未甚也. 逮狂言, 反目, 直視, 與直視搖頭, 皆藏府氣奪絶也. 卽死. 《綱目》


CC	點眼藥
ZZ	凡點洗之法. 若暴赤腫, 血壅氣滯者, 一時連點三五次. 如氣血稍虛者, 宜服藥以塞其源, 藥水洗之. 生有雲膜, 方可用點, 若無瞖膜, 但可洗之. 却忌過用凉藥, 及冷水洗滌, 至如鍼刀火烙, 古人忌用. 如金篦刮撥, 另是一家傳授, 不可妄施. 《入門》
ZZ	點藥, 有磨瞖膏ㆍ春雪膏ㆍ百點膏ㆍ還睛紫金丹ㆍ點瞖膏ㆍ三光膏ㆍ龍腦膏ㆍ蕤仁膏ㆍ明鏡膏ㆍ二百味花草膏ㆍ五膽膏ㆍ楓膏ㆍ石決明散ㆍ龍腦散ㆍ點爛弦風藥ㆍ點漏睛膿出藥ㆍ點蟹眼疼痛藥ㆍ點撞打傷眼藥ㆍ點眼生肉瞖藥.
DP	磨瞖膏
SS	消瞖膜. 蕤仁(口含去皮殼) 一兩, 片腦 三錢, 空靑 二錢. 右合於乳鉢內, 硏極細, 盛盒內, 旋取少虛, 點眼中. 《得效》
DP	春雪膏
SS	治目赤腫痛, 淚出眥爛. 蕤仁(去殼皮硏壓去油) 二兩, 龍腦 二錢半, 生蜜 六錢. 右硏勻, 以銅筯蘸少許點之. 治爛弦風, 歲久連眶赤爛者, 最效. 《局方》
DP	春雪膏
SS	治眼目赤腫, 生瞖障. 鵬砂 三錢, 龍腦 一錢, 朴硝 五錢. 右合硏極細, 每用少許, 點口中津液, 沾入眼中, 閉霎時, 方開眼, 淚出效. 《得效》
DP	還睛紫金丹
SS	治爛弦風. 白蜜 二兩, 爐甘石 一兩(火煆十次淬水中浸半日), 黃丹(水飛) 六錢, 烏賊魚骨 一錢, 䃃砂(細硏水飛, 入磁器, 中重湯煮, 令自乾)ㆍ麝香 各五分, 白丁香 二分半, 輕粉 一分. 右將蜜於砂石器內慢火熬去沫, 下甘石末, 次下黃丹, 以柳枝攪, 次下餘藥, 以不粘手爲度, 作丸如芡實大, 每一丸, 溫水化開, 常點之. 《東垣》
DP	百點膏
SS	治瞖膜. 黃連 二錢(剉水一椀煎至半), 入防風 八分, 當歸身ㆍ甘草 各六分, 蕤仁(泥) 三分. 右剉, 同熬, 滴水中不散, 絞去滓, 入煉蜜少許, 再熬少時. 令靜心點之, 日五七次, 臨臥點, 尤疾效. 有人病瞖六年, 以至瞳人覆雲氣之狀, 用此藥而得效. 《東垣》
DP	點瞖膏
SS	治瞖膜. 朱砂(水飛) 二錢, 鵬砂 一錢半, 蕤仁 二十一粒(爲泥), 眞珠(爛)ㆍ石膏 各半錢, 熊膽 二分半, 麝香 一分. 右爲細末, 用好蜜硏和, 於銚內蒸得粘, 磁器收貯. 用秦皮煎湯, 調少許, 以銅筯蘸, 點眥頭, 淚出爲效. 《直指》
DP	三光膏
SS	治犯土傷眼. 朱砂ㆍ雄黃ㆍ鵬砂 各等分. 右細末, 乳汁調, 塗盛椀內, 覆地上, 以艾葉燒烟熏之, 至黃色爲度, 帶椀收貯. 用時, 以香油少許調勻, 點眼角. 《醫鑑》
DP	龍腦膏
SS	治小兒胎風赤爛. 龍腦 一錢, 蕤仁(泥) 二錢半, 杏仁 七箇(爲泥). 右入人乳硏爲膏, 點之. 《醫林》
DP	蕤仁膏
SS	去瞖障如神. 蕤仁(泥) 一兩, 鵬砂 一錢二分, 龍腦 五分, 熊膽 三錢. 右爲末, 入生蜜四兩調勻, 盛磁罐, 取少許點之. 《入門》
DP	明鏡膏
SS	治眼目昏花, 努肉, 雲瞖, 腫痛, 神效. 黃丹(水飛) 一兩, 官粉ㆍ乳香ㆍ䃃砂 各五分, 鵬砂ㆍ銅綠 各三分, 沒藥 二分. 右爲末, 煉蜜入水些少, 調藥令勻, 燒艾葉熏之. 以香油少許調勻, 點眼, 此神方也. 《醫鑑》
DP	二百味花草膏
SS	治火眼及爛弦風, 痒痛, 流淚. 羯羊膽一枚, 以蜜滿灌, 入朱砂末少許, 掛起陰乾. 每取一粒, 水和點眼. 以蜜採百花, 羊食百草, 故以爲名也. 《入門》
DP	五膽膏
SS	治眼昏, 常見黑花, 欲成內障. 方見上
DP	楓膏
SS	治爛弦, 赤腫, 流淚. 楓葉多取濃煎汁, 去滓熬成膏, 取以點眼. 又, 楓葉細切, 和燒酒蒸絞取汁, 點眼亦效. 《俗方》
DP	石決明散
SS	治眼生丁瞖, 根脚極厚, 久不差. 石決明ㆍ眞珠ㆍ琥珀 各七錢半, 烏賊魚骨 五錢, 龍腦 一錢. 右爲細末, 以銅筯蘸取大豆許點眼, 日三. 《類聚》
DP	龍腦散
SS	治花瞖. 龍腦 一錢, 朴硝 五錢. 右硏如粉, 以銅筯點眼中. 《類聚》
DP	點爛弦風藥
SS	薄荷ㆍ荊芥ㆍ細辛, 爲末, 以火燒之, 以椀塗蜜少許於內, 覆烟上取煤, 點眼奇效. 《入門》
DP	點漏睛膿出藥
SS	雄黃ㆍ石決明ㆍ馬牙硝 各一兩, 靑鹽 五錢, 蜜 三合, 靑羊膽 三箇. 右爲細末, 浸蜜, 膽汁中, 兩伏時, 盛磁器, 日點三四次. 《類聚》
DP	點蟹目疼痛藥
SS	獖猪膽(如棗大), 杏仁 七箇(爲泥), 朴硝 一錢, 龍腦 二錢. 右末, 取少許點之. 《類聚》
DP	點撞打傷眼藥
SS	羊膽 二箇, 雞膽 三箇, 鯉魚膽 二箇. 右摘破, 合勻, 頻點之. 《類聚》
DP	點眼生肉瞖藥
SS	治目中生息肉, 瞖滿目, 閉瞳子, 及生珠管. 貝齒 七箇(燒爲末), 眞珠 等分. 右細硏如粉, 點瞖肉上, 五度差. 《千金》


CC	洗眼藥
ZZ	洗眼, 宜湯泡散ㆍ洗眼湯ㆍ驅風散ㆍ廣大重明湯ㆍ五行湯ㆍ秦皮散.
DP	湯泡散
SS	治風毒赤眼腫痛, 花瞖多淚. 黃連ㆍ赤芍藥ㆍ當歸 各一錢. 右剉, 水煎, 乘熱熏洗, 冷則再溫洗, 頻洗最佳. 雪水煎之尤妙. 凡眼目之病, 皆以血脈凝滯使然, 故行血藥合黃連治之. 血得熱卽行, 故乘熱洗之, 神效. 《局方》
SS	一方, 當歸ㆍ赤芍藥ㆍ黃連ㆍ防風ㆍ杏仁 各五錢, 薄荷 三錢, 銅綠 二錢. 右剉, 取三錢, 水煎沸, 乘熱先熏後洗, 冷則再溫洗之, 亦名湯泡散. 《得效》
DP	洗眼湯
SS	治暴赤眼. 赤芍藥ㆍ防風 各五分, 當歸ㆍ黃連 各一錢, 杏仁 四箇. 右剉, 水半鍾, 入人乳少許, 蒸過澄淸, 乘溫點洗, 日四五次. 《丹心》
DP	驅風散
SS	治爛弦風, 浮瞖, 努肉攀睛, 澁痒, 眵淚. 草龍膽ㆍ防風 各五錢, 銅綠 三錢, 五倍子 二錢, 竹葉 一握. 右爲麤末, 每一錢, 熱湯二合泡, 澄淸洗, 卽效. 《得效》
DP	廣大重明湯
SS	治兩瞼赤爛腫痛, 爬痒生瘡, 隱澁難開. 草龍膽ㆍ甘草生不剉ㆍ防風ㆍ細辛 各一錢. 右剉, 水一大椀半, 先煎龍膽至一半, 乃入三味煎至小半椀, 去渣帶熱洗, 一日五七次. 《東垣》
DP	五行湯
SS	洗暴赤眼, 及時行眼疾, 腫痛. 黃柏一味爲末, 以濕紙包裹, 黃泥固濟, 火煨, 候乾取出, 每用一彈子大, 綿包, 浸一盞水內, 飯上蒸熟, 乘熱熏洗, 極妙. 此方有金木水火土製過, 故名爲五行湯. 《入門》
DP	秦皮散
SS	治兩目赤腫, 疼痛, 流淚, 生靑白瞖. 秦皮ㆍ黃連ㆍ滑石 各一錢. 右麤末, 煎湯溫洗, 日三次. 《局方》


CC	通治眼病藥
ZZ	脾家受熱, 則眼胞赤腫, 神勞則眼睛痛, 心熱則血灌瞳人, 傷風則淚出, 虛煩則眼昏, 勞力則眥赤, 其生瘡, 乃風熱侵肺, 黃乃酒傷於脾, 最宜活變. 《入門》
ZZ	先賢治目昏見花, 如羊肝丸. 用羊肝引黃連等藥入肝, 解肝中諸鬱, 肝鬱解則目之玄府通利而明矣. 故黃連之類, 解熱鬱也. 椒目之類, 解濕鬱也. 茺蔚子之類, 解氣鬱也. 芎歸之類, 解血鬱也. 木賊之類, 解積鬱也. 羌活之類, 解經鬱也. 磁石之類, 解頭目鬱, 墜邪氣使下行也. 蔓菁子, 下氣通中, 理亦同也. 凡氣血鬱則目昏, 河間之言, 信不誣矣. 《綱目》
ZZ	內外障諸證通治, 宜還睛丸ㆍ神仙退雲丸方見上ㆍ撥雲退瞖還睛丸方見上ㆍ固本還睛丸ㆍ大明復光散ㆍ石膏羌活散ㆍ速效散方見上ㆍ石決明散方見上ㆍ加減撥雲散ㆍ通聖散加減法.
ZZ	凡補腎治眼之藥, 必須於五更初, 腎氣開, 未言語前, 服之乃效. 《直指》
DP	還睛丸
SS	治遠近一切目疾, 內外瞖膜, 攀睛努肉, 爛弦風眼, 及年老虛弱, 目昏多眵, 迎風冷淚, 視物昏花, 久成內障. 此藥最能降火, 升水, 可宜久服, 夜能讀細字. 天門冬ㆍ麥門冬ㆍ生乾地黃ㆍ熟地黃 各三兩, 知母(酒炒) 二兩, 人參ㆍ地骨皮ㆍ肉蓯蓉(酒浸)ㆍ牛膝ㆍ杜冲(酒炒)ㆍ石斛ㆍ杏仁 各一兩半, 當歸(酒洗)ㆍ白茯苓ㆍ山藥(蒸)ㆍ兎絲子(酒製)ㆍ黃柏(酒炒)ㆍ枳殼ㆍ甘菊(酒洗)ㆍ靑箱子ㆍ草決明ㆍ白蒺藜ㆍ羚羊角(屑) 各一兩, 防風ㆍ犀角 各八錢, 川芎ㆍ五味子ㆍ黃連ㆍ甘草(灸) 各七錢. 右爲末, 蜜丸梧子大, 空心, 鹽湯下百丸. 《醫鑑》
DP	固本還睛丸
SS	治一切目疾, 內外瞖膜遮睛, 風眼爛弦, 及老弱人目眵多糊, 迎風冷淚, 視物昏花等證. 天門冬(酒浸擣如泥)ㆍ麥門冬ㆍ生乾地黃(酒浸)ㆍ熟地黃 各三兩, 人參ㆍ白茯苓ㆍ山藥ㆍ枸杞子 各一兩半, 牛膝(酒洗)ㆍ石斛(酒洗)ㆍ草決明(微炒)ㆍ杏仁ㆍ甘菊ㆍ兎絲子(酒製)ㆍ枳殼 各一兩, 羚羊角(屑)ㆍ犀角(屑)ㆍ防風ㆍ靑箱子 各八錢, 五味子ㆍ甘草ㆍ黃連ㆍ白蒺藜ㆍ川芎 各七錢. 右末, 蜜丸梧子大, 空心, 鹽湯下五七十丸. 《正傳》
DP	大明復光散
SS	治一切眼疾, 內外障瞖. 當歸尾(酒洗)ㆍ生乾地黃(酒浸)ㆍ黃柏(酒炒)ㆍ黃連(酒炒)ㆍ黃芩(酒炒)ㆍ柴胡ㆍ白茯苓ㆍ枳殼ㆍ羌活ㆍ防風ㆍ荊芥ㆍ石膏ㆍ甘菊ㆍ蟬退ㆍ車前子(炒)ㆍ密蒙花ㆍ白蒺藜(炒)ㆍ木賊ㆍ靑箱子(炒)ㆍ石決明(煆)ㆍ羚羊角(屑)ㆍ甘草 各五分. 右剉, 作一貼, 水煎, 食後溫服. 《醫鑑》
DP	石膏羌活散
SS	治遠近內外瞖障, 風熱昏暗, 爛弦赤眼, 倒睫拳毛, 一切目疾. 石膏淸瞖墜疼ㆍ羌活腦熱頭風ㆍ黃芩洗心退熱ㆍ藁本頭風頭疼ㆍ密蒙花羞明怕日ㆍ木賊退瞖障ㆍ白芷淸利頭目ㆍ蘿葍子起倒睫ㆍ細辛疏風ㆍ麻仁起拳毛ㆍ川芎治頭風ㆍ蒼朮開鬱行氣ㆍ甘菊明目去風ㆍ荊芥目中生瘡ㆍ甘草解毒 各等分. 右爲末, 每二錢, 蜜湯調下, 或第二洗泔水調下. 《入門》
DP	加減撥雲散
SS	治諸般眼病. 羌活 二兩二錢半, 甘菊 一兩九錢, 木賊ㆍ白蒺藜 各一兩一錢半, 防風ㆍ柴胡ㆍ蒼朮ㆍ枳殼ㆍ川芎ㆍ甘草 各一兩一錢, 荊芥ㆍ薄荷 各一兩, 蟬殼 七錢半, 石決明(煆製)ㆍ密蒙花 各四錢. 右爲末, 每二錢, 薄荷湯調下, 食後. 《醫林》
DP	通聖散加減法
SS	治眼目赤腫, 風熱爛弦, 內外障瞖, 羞明怕日, 倒睫出淚, 兩瞼赤爛, 紅筋瘀血等證. 通聖散方見風門, 去硝黃, 加甘菊ㆍ細辛ㆍ羌活ㆍ獨活ㆍ白蒺藜ㆍ木賊ㆍ蔓荊子ㆍ草決明ㆍ玄參ㆍ蟬退. 《回春》


CC	單方
XX	凡五十種. 有白龍散ㆍ立消散ㆍ鹽朮散.
DP	馬牙硝
SS	去眼赤腫, 生瞖障, 澁淚痛. 爲末, 點眼良. 《本草》
SS	白龍散, 明目退瞖. 馬牙硝, 厚紙裹, 在懷內着肉, 養一百二十日, 取硏如粉, 入龍腦少許. 取兩米許, 點目中. 治眼昏生瞖, 瞳人不破者, 幷醫得. 《本草》
DP	空靑
SS	空靑, 法木故色靑, 而入肝. 主靑盲, 明目, 去瞖膜. 瞳人破者, 再得見物. 其殼入磨瞖膏, 神效. 《本草》
DP	鹽
SS	煎湯, 乘溫洗眼, 去昏赤, 盖鹽能散血故也. 《直指》
SS	立消散, 治浮瞖, 栗瞖, 霧膜遮睛. 雪白鹽, 硏極細, 以燈心草蘸鹽, 輕輕點瞖上, 屢效. 《直指》
SS	早起以鹽湯漱齒, 吐以洗眼, 最能明目固齒. 《本草》
DP	靑鹽
SS	明目. 煎湯洗眼良. 《本草》
SS	目澁, 以鹽精揩目而愈. 鹽精尙爾, 況靑鹽乎. 煎湯洗, 入藥服幷佳. 《資生》
DP	白礬
SS	治目瞖, 及努肉. 取明礬黍米大, 納眼中, 淚出拭之, 日久自消. 《本草》
DP	銅靑
SS	卽銅綠也. 明目, 去膚赤息肉, 又治爛弦風. 白礬煆一兩, 銅靑三錢同硏細, 每取半錢, 以熱湯一合泡澄, 溫洗眼, 初必澁, 但閉目坐待, 澁止自然眼開有效. 一日, 洗四五次. 《得效》
DP	井華水
SS	洗目赤, 去膚瞖.
SS	眼睛無故腫脹突出一二寸, 以井華水灌漬眼中頻爲之, 睛自入, 新汲水亦可. 仍以麥門冬ㆍ桑白皮ㆍ梔子仁, 水煎服. 《本草》
DP	鵬砂
SS	治努肉瘀突. 鵬砂一錢, 龍腦半分爲末, 以燈心草蘸點肉上, 日三. 《入門》
DP	爐甘石
SS	治風眼流淚不止. 爐甘石, 烏賊魚骨等分, 入龍腦少許, 爲細末, 點眼中, 其淚卽止. 《入門》
DP	石菖蒲
SS	治飛絲入眼腫痛. 以菖蒲槌破, 如入左目, 塞右鼻中, 如入右目, 塞左鼻中卽效. 《得效》
DP	甘菊
SS	去瞖膜, 明目, 養目血. 治內障, 止風淚. 末服煎服幷佳. 《本草》
DP	蒼朮
SS	治內外障. 蒼朮四兩剉, 靑鹽一兩同炒黃去鹽, 木賊二兩童便製. 同爲末, 每一錢溫米泔調下, 日二三, 最驗, 名鹽朮散. 《直指》
SS	治雀目. 蒼朮末三錢, 猪肝二兩, 批開糝藥, 麻線縛定, 粟米一合, 水一椀, 煮熟, 取以熏眼, 後喫之大效. 《綱目》
DP	草龍膽
SS	治兩目赤腫, 睛脹, 生瞖膜, 瘀肉高起痛不可忍, 眼疾必用之藥. 丸服煎服皆佳. 《湯液》
DP	細辛
SS	明目. 得草決明ㆍ鯉魚膽ㆍ靑羊肝, 共療目痛. 《本草》
DP	黃連
SS	明目. 主靑盲, 障瞖, 熱氣目痛, 眥爛, 淚出. 煎服末服幷佳.
SS	黃連浸乳汁, 點眼, 治目中百病.
SS	眥傷淚出, 黃連煎汁漬綿, 頻拭眼妙. 《本草》
DP	決明子
SS	主靑盲, 及目中淫膚, 雲瞖, 赤白膜, 腫痛, 淚出, 除肝家熱. 每朝取一匙, 挼令淨, 空心呑之, 百日夜見物.
SS	久年失明, 決明子二升擣末, 每一錢, 食後, 米飮調下, 妙.
SS	決明葉作菜, 常食最明目. 《本草》
SS	治雀目, 決明子一兩, 地膚子五錢爲末, 粥丸服之差. 《千金》
DP	靑箱子
SS	治肝藏熱毒衝眼, 生赤障瞖, 靑盲及腫. 又治內障. 炒爲末, 每一錢, 米飮調下. 《本草》
DP	木賊
SS	益肝膽明目. 治目疾, 退瞖膜. 童便浸一宿曬乾, 去節爲末, 點服, 或煎服幷佳. 《本草》
DP	夏枯草
SS	治目睛痛, 至夜則甚. 夏枯草五錢, 香附子一兩爲末, 每一錢, 茶淸調下. 《本草》
SS	此草, 三四月開花, 遇夏至陰生則枯. 稟純陽之氣, 有補養厥陰血脈之功, 故治黑睛疼如神者. 以陽治陰故也. 《綱目》
DP	槐實
SS	明目去昏暗. 十月上巳日採槐角, 納缸中, 漬牛膽汁, 封口, 經百日取出, 初服一枚, 空心呑下, 再服二枚, 三日三枚, 十日服十枚, 還從一枚始, 久服良. 《本草》
DP	楮實子
SS	治肝熱生瞖, 亦治氣瞖細點. 又治攀睛瞖膜. 硏爲細末, 蜜湯調下一錢, 食後. 《直指》
DP	黃柏
SS	治目熱赤痛, 多淚, 洗肝明目. 煎湯洗眼甚效. 《本草》
SS	柏皮拌乳汁, 煨絞取汁, 點眼痛甚妙. 《綱目》
DP	桑枝煎湯
SS	治靑盲, 令視物如鷹鶻. 正月八日, 二月八日, 三月六日, 四月六日, 五月五日, 六月二日, 七月七日, 八月二十五日, 九月十二日, 十月十二日, 十一月二十六日, 十二月晦日, 每遇上件神日, 用桑柴灰一合, 以沸湯沃之磁器中, 令澄淸, 稍溫洗之. 如冷再溫洗, 神效. 《本草》
SS	迎風冷淚, 冬桑不凋葉, 銅器煎湯, 溫洗眼. 《綱目》
DP	竹瀝
SS	治目赤眥痛不得開, 或生瞖障. 竹瀝浸黃連一宿, 取汁點眼. 《本草》
DP	秦皮
SS	主目中靑瞖白膜, 去兩目赤腫痛, 淚不止. 秦皮一升水煎澄淸, 冷洗極效, 益睛明目.
SS	赤眼, 及睛上瘡, 或生瞖暈. 秦皮一兩, 水一升浸之, 看碧色出. 以綿纏子, 仰臥點眼中, 微疼不妨. 良久, 瀝去熱汁, 更點新者, 每日十度, 不過兩日差. 《本草》
DP	五倍子
SS	治風毒上攻眼腫痒痛, 兩瞼赤爛, 浮瞖, 瘀肉侵睛. 五倍子一兩, 蔓荊子一兩半爲末, 每二錢, 水二盞, 銅石器煎至一盞澄, 熱淋洗目二三, 大能明目, 去澁痒. 《本草》
DP	石決明
SS	主靑盲, 障瞖. 取殼, 水漬洗眼, 明目. 火煆, 硏水飛, 點眼, 磨去瞖膜.
SS	肉則鰒魚, 啖之明目. 《本草》
DP	鯉魚膽
SS	主目熱赤痛, 靑盲, 瞖障. 點眼最良.
SS	雀目, 膽及腦點之, 燥痛卽明. 《本草》
DP	蠐螬
SS	主目中淫膚, 靑瞖白膜, 又去瞖障, 療靑盲. 取汁滴目中, 又焙乾作末服. 盛彦母, 食之眼復明. 雖是孝感, 亦物性宜然.
SS	稻麥芒入眼不出, 以新布覆目上, 取蠐螬從布上摩之, 其芒出着布上良. 《本草》
DP	烏賊魚骨
SS	主目中浮瞖, 及赤白瞖. 硏水飛, 和蜜點之. 入少龍腦尤佳. 《本草》
DP	夜明砂
SS	蝙蝠屎也. 治內外障, 明目, 去昏花. 淘洗焙爲末, 或丸服, 或散服良. 《本草》
DP	田螺汁
SS	主肝熱, 目赤腫痛. 大田螺, 水養去泥擘去, 掩入黃連末一錢, 麝香少許在內, 仰置地上, 露一宿. 次日, 以雞羽蘸螺中汁, 刷病眼上卽差. 《綱目》
DP	蜣蜋
SS	沙塵入眼不可出, 取蜣蜋一枚, 手持其背於眼上影之, 沙塵自出. 《本草》
DP	梨汁
SS	卒患赤目, 生努肉, 好梨一箇擣絞汁, 黃連三枝剉, 綿裹浸之. 候色黃, 取以點目中. 《綱目》
DP	大麥汁
SS	麥芒入目不出, 煮大麥取汁, 洗之卽出. 《本草》
DP	蔓菁子
SS	主靑盲, 能明目洞視. 但瞳子不壞者, 十得九愈. 取子六升蒸之, 以釜中熱湯淋之, 曝乾又淋, 如是三遍. 乃擣爲末, 食後, 酒服二錢, 日再.
SS	蔓菁子三升, 醋三升, 煮熟, 日乾, 擣末. 井華水服一二錢, 日三次. 服盡, 夜能視物. 《本草》
DP	薺菜子
SS	一名菥蓂子. 主靑盲不見物, 明目去瞖障. 擣爲末, 散服丸服皆佳.
SS	根療目疼, 作羹常食作葅亦佳.
SS	暴赤眼痛磣, 取薺菜根汁, 點目中差. 《本草》
DP	首生男子乳
SS	療目赤痛多淚, 點之佳.
SS	乳汁治目之功多, 何也. 人心生血, 肝藏血, 肝受血則能視. 盖水入於經, 其血乃成. 又曰, 上爲乳汁, 下爲月水. 故知乳汁則血也. 用以點目, 豈不宜哉. 《本草》
DP	人尿
SS	主明目, 去赤腫昏瞖. 童子尿, 服之洗之佳. 《本草》
SS	余, 平生有赤眼之患, 用之如神. 凡眼目赤澁, 自己小便, 張目尿出, 用一指接抹眼中, 三四次, 便畢閉目少頃卽效. 此眞氣逼去邪熱也. 《綱目》
DP	蟬殼
SS	去目昏障瞖. 去翅足, 末服煎服皆佳. 《本草》
DP	蛇蛻
SS	主明目, 去障瞖. 醋浸灸乾, 末服丸服幷佳.
SS	蛇蛻, 時從口翻出, 眼睛亦退. 去瞖膜, 取此意也. 《本草》
DP	烏雄雞膽汁
SS	療眼目昏暗. 臥時, 常常點之妙. 《本草》
DP	雄雀屎
SS	主目中生努肉, 赤脈貫瞳子, 及膚瞖, 赤白膜. 取屎, 和首生男乳, 點之卽消, 神效. 《本草》
SS	去白膜. 雄雀屎, 龍腦各少許, 乳汁硏勻點之. 《類聚》
SS	小兒雀目, 取雀頭血, 頻點之. 《本草》
DP	熊膽
SS	治目疾赤爛, 生瞖, 多淚. 取眞熊膽, 水硏, 常點, 神效. 《資生》
DP	牛肝
SS	明目. 作膾食之, 煮食亦可. 小兒雀目生食之.
SS	烏牛膽, 明目, 可點之. 《本草》
DP	靑羊肝
SS	主靑盲, 能明目, 去昏暗.
SS	羖羊肝一具薄切, 鋪瓦上焙乾. 草決明半升, 蓼子一合幷炒香, 同擣爲末. 蜜漿下一錢, 食後, 日三, 加至二錢. 不過二劑, 目極明, 夜見細字. 《本草》
SS	目赤暗痛, 羊肝薄切, 以五味和食之, 神效. 《本草》
SS	熱病後失明, 羊肝薄切, 付貼眼上. 又生食之尤妙. 《本草》
SS	靑羊膽, 主靑盲明目. 點眼中, 去赤障, 白膜, 風淚.
SS	熱病後失明, 羊膽汁點之妙. 《本草》
SS	眼目諸疾, 羊膽一枚, 入蜜一錢, 線扎封口, 鍋內煮熟, 候冷點眼效. 《得效》
SS	目疾, 靑羊肝最佳. 黑羊白羊次之. 《丹心》
DP	犬膽
SS	明目, 去眼中膿水. 六月上伏日, 採膽, 以酒調服.
SS	眼痒赤澁, 取膽汁點之. 《本草》
DP	猪肝
SS	明目, 又治肝熱目赤, 磣痛. 猪肝一具薄切, 以五味醬醋食之. 《本草》
SS	雀目, 猪肝米泔煮熟, 熏病眼, 因食之. 《本草》
SS	療靑盲, 猪膽一枚, 微火煎之, 丸如黍米, 納眼中良. 《本草》
SS	治外障瞖, 猪膽一枚, 銀石器煎成膏, 入龍腦少許, 點眼中. 仍取猪膽白皮, 曝乾撚作繩釵股大, 燒一頭作灰, 冷點瞖上三五度差. 《得效》
DP	獺膽
SS	主眼生障瞖, 黑花飛蠅上下, 視物不明. 取汁, 點目中. 亦入點眼藥中用良. 《本草》
DP	兎肝
SS	明目, 治昏暗. 和草決明作丸服之.
SS	熱毒上衝眼昏, 取肝, 生食之, 如服羊肝法.
SS	眼昏, 眼疼, 取生肝絞汁, 入人乳相和, 點目中良. 《本草》


CC	鍼灸法
ZZ	眼睛痛, 取風府ㆍ風池ㆍ通里ㆍ合谷ㆍ申脈ㆍ照海ㆍ大敦ㆍ竅陰ㆍ至陰. 《綱目》
ZZ	目赤腫瞖, 羞明隱澁, 取上星ㆍ百會ㆍ攢竹ㆍ絲竹空ㆍ睛明ㆍ瞳子髎ㆍ太陽ㆍ合谷. 又以草莖, 刺鼻孔, 出血數升, 卽愈. 《子和》
ZZ	眼暴赤腫痛, 取神庭ㆍ上星ㆍ顖會ㆍ前頂ㆍ百會, 出血卽愈. 又取光明ㆍ地五會. 《綱目》
ZZ	諸障瞖, 取睛明ㆍ四白ㆍ太陽ㆍ百會ㆍ商陽ㆍ厲兌ㆍ光明, 各出血, 合谷ㆍ三里ㆍ命門ㆍ肝兪ㆍ光明, 各灸之. 《綱目》
ZZ	內障, 取足厥陰ㆍ足少陰ㆍ陽蹻. 《綱目》
ZZ	去瞖法, 以鵝翎切之, 近黑睛及當白睛, 嗍之, 膜自聚上, 以鍼釣挽之, 割去, 卽明見物, 以綿着眼斷血, 三日差. 《千金》
ZZ	努肉攀睛, 取睛明ㆍ風池ㆍ期門ㆍ太陽, 出血. 《綱目》
ZZ	爛弦風, 取大骨空灸九壯, 以口吹火滅, 小骨空灸七壯, 亦吹火滅. 又以三稜鍼, 刺眶外, 出血卽愈. 《綱目》
ZZ	迎風冷淚, 眵䁾黑花, 取大骨空ㆍ小骨空, 灸之, 吹火滅. 又取臨泣ㆍ合谷. 《綱目》
ZZ	靑盲, 灸巨髎, 又取肝兪ㆍ命門ㆍ商陽. 《得效》
ZZ	目昏暗, 灸三里, 鍼承泣. 又取肝兪ㆍ瞳子髎. 《綱目》
ZZ	雀目, 取神庭ㆍ上星ㆍ前頂ㆍ百會ㆍ睛明, 出血卽愈. 又取肝兪ㆍ照海. 《綱目》
ZZ	暴盲不見物, 鍼攢竹, 及頂前五穴. 又刺鼻中, 大出血立明. 《子和》
ZZ	眼腫痛, 睛欲出, 須八關大刺, 手十指間出血卽愈. 《易老》
ZZ	眼戴上不能視, 灸脊第二椎骨, 第五椎骨上各七壯, 一齊下火, 立愈. 《寶鑑》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	外形篇卷之二


BB	耳


CC	耳目受陽氣以聰明
ZZ	人之耳目, 猶月之質, 必受日光所加, 始能明, 耳目亦必須陽氣所加, 始能聰明. 是故耳目之陰血虛, 則陽氣之加無以受之, 而視聽之聰明失, 耳目之陽氣虛, 則陰血不能自施, 而聰明亦失. 然則耳目之聰明, 必須血氣相須, 始能視聽也. 《綱目》


CC	耳者腎之竅
ZZ	內經曰, 腎主耳. 又曰, 腎在竅爲耳.
ZZ	腎氣通於耳, 腎和則耳能聞五音矣. 《難經》
ZZ	內經曰, 腎藏精. 靈樞曰, 精脫者耳聾. 夫腎爲足少陰之經, 乃藏精而氣通于耳. 耳者, 宗脈之所聚也. 若精氣調和則腎藏强盛, 耳聞五音, 若勞傷氣血, 兼受風邪, 損於腎藏而精脫者, 則耳聾無聞也. 《寶鑑》


CC	脈法
ZZ	病耳聾, 脈大者生, 沈細者難治. 《脈經》
ZZ	左寸洪數, 心火上炎, 兩尺洪數, 相火上炎, 其人必遺精夢泄, 兩耳或鳴或聾. 《正傳》
ZZ	腎脈浮而盛爲風, 洪而實爲熱, 細而濇爲虛. 《醫鑑》
ZZ	耳病腎虛遲濡, 其脈浮大爲風. 洪動火賊, 沈濇氣凝, 數實熱塞. 久病聾者, 專於腎責. 暴病浮洪, 兩尺相同, 或兩尺數, 陰火上衝. 《回春》


CC	耳鳴
ZZ	黃帝曰, 人之耳中鳴者, 何氣使然. 岐伯曰, 耳者, 宗脈之所聚也. 故胃中空則宗脈虛, 宗脈虛則下流, 脈有所竭, 故耳鳴. 《靈樞》
ZZ	上氣不足, 耳爲之苦鳴.
ZZ	髓海不足, 則腦轉耳鳴. 《靈樞》
ZZ	內經曰, 一陽獨嘯, 少陽厥也. 註曰, 嘯謂耳中鳴如嘯聲也. 一陽, 膽與三焦也. 膽及三焦脈皆入耳, 故氣逆上則耳中鳴.
ZZ	耳鳴, 乃是聾之漸. 惟氣閉者, 多不鳴便聾. 《入門》
ZZ	凡人嗜慾無節, 勞役過度, 或中年之後, 大病之餘, 腎水枯凅, 陰火上炎. 故耳痒, 耳鳴, 無日而不作, 或如蟬噪之聲, 或如鍾鼔之聲, 早而不治, 漸至聾聵, 良可嘆哉. 《正傳》
ZZ	虛鳴者, 耳觸風邪, 與氣相擊, 其聲嘈嘈, 宜芎芷散. 或腎氣不足, 宗脈虛, 風邪入耳爲鳴, 先用五苓散方見寒門, 加枳殼ㆍ橘皮ㆍ紫蘇ㆍ生薑, 同煎, 呑靑木香元方見氣門, 散邪, 疏風, 下氣, 續以芎歸飮和養. 《直指》
ZZ	風熱酒熱耳鳴, 用通聖散方見風門, 加枳殼ㆍ柴胡ㆍ南星ㆍ桔梗ㆍ靑皮ㆍ荊芥(酒炒製), 煎服. 《丹心》
ZZ	痰火上升, 兩耳蟬鳴, 漸欲聾, 宜加減龍薈丸ㆍ鍼砂酒ㆍ通明利氣湯ㆍ復聰湯. 《醫鑑》
ZZ	耳鳴, 皆是腎精不足, 陰虛火動也. 痰火者, 鳴甚, 腎虛者, 微鳴. 宜補腎丸ㆍ黃芪丸ㆍ大補丸ㆍ滋腎通氣湯, 或六味地黃丸方見虛勞, 以全蝎四十九枚炒黃爲末, 每二錢, 溫酒調和, 呑下百丸. 《得效》
ZZ	耳內鬨鬨, 然是陰虛也. 《丹心》
DP	芎芷散
SS	治風入耳, 虛鳴. 川芎 一錢半, 白芷ㆍ蒼朮ㆍ陳皮ㆍ細辛ㆍ石菖蒲ㆍ厚朴ㆍ半夏ㆍ木通ㆍ紫蘇葉ㆍ辣桂ㆍ甘草 各七分. 右剉, 作一貼, 入薑 三片, 連鬚葱白二莖, 煎服. 《入門》
DP	芎歸飮
SS	治風邪入耳, 虛鳴. 川芎ㆍ當歸ㆍ細辛 各一錢, 辣桂ㆍ石菖蒲ㆍ白芷 各七分. 右剉, 作一貼, 入薑 三片, 棗 二枚, 紫蘇七葉, 水煎, 食後服. 《直指》
DP	加減龍薈丸
SS	治痰火上升, 耳鳴. 草龍膽(酒洗)ㆍ當歸(酒洗)ㆍ梔子(炒)ㆍ黃芩ㆍ靑皮 各一兩, 大黃(酒蒸)ㆍ靑黛ㆍ柴胡 各五錢, 蘆薈ㆍ牛膽南星 各三錢, 木香 二錢半, 麝香 五分. 右爲末, 神麴糊和丸菉豆大, 薑湯下二十丸, 日三服. 七日後, 用鍼砂酒以通其氣. 《醫鑑》
DP	鍼砂酒
SS	鍼砂 一兩, 穿山甲(末) 一錢, 拌鍼砂養一晝夜, 揀出山甲, 將鍼砂以酒一椀浸三四日, 噙酒口內, 外用磁石一塊綿裹塞耳, 忌怒戒色. 《醫鑑》
DP	通明利氣湯
SS	治虛火, 痰氣鬱於耳中, 或閉或鳴, 痰火熾盛, 痞滿煩躁. 貝母 一錢二分, 陳皮 一錢, 黃連ㆍ黃芩(幷酒浸猪膽汁拌炒)ㆍ黃柏(酒炒)ㆍ梔子(炒)ㆍ玄參(酒洗) 各七分, 蒼朮(鹽水炒)ㆍ白朮ㆍ香附子(便炒)ㆍ生乾地黃(薑汁炒)ㆍ檳榔 各五分, 川芎 四分, 木香 二分半, 甘草 二分. 右剉, 作一貼, 入薑 三片, 水煎, 入竹瀝五匙服. 《醫鑑》
DP	復聰湯
SS	治痰火上攻, 耳鳴, 耳聾. 半夏ㆍ赤茯苓ㆍ陳皮ㆍ甘草ㆍ萹蓄ㆍ木通ㆍ瞿麥ㆍ黃柏(鹽炒) 各一錢. 右剉, 作一貼, 入薑 三片, 水煎服. 《丹心》
DP	補腎丸
SS	治陰虛火動, 耳鳴. 熟地黃ㆍ兎絲子(酒製) 各八兩, 當歸身 三兩半, 肉蓯蓉 五兩, 山茱萸 二兩半, 黃柏ㆍ知母(幷酒炒) 各一兩, 破故紙(酒炒) 五錢. 右爲末, 酒糊和丸梧子大, 空心, 鹽湯下五七十丸. 《丹心》
DP	黃芪丸
SS	治腎虛耳鳴, 夜間睡着, 如打戰鼓. 黃芪 一兩, 白蒺藜(炒)ㆍ羌活 各五錢, 大附子 一箇(炮), 羯羊腎 一對(焙乾). 右爲末, 酒糊和丸梧子大, 空心, 煨葱, 鹽湯下, 三五十丸. 《寶鑑》
DP	大補丸
SS	治耳鳴欲聾. 黃柏 八兩(剉), 人乳拌勻曬乾, 再用鹽水炒褐色. 右擣爲末, 水丸梧子大, 空心, 鹽湯下百丸.
SS	一名獨勝丸. 《醫鑑》
DP	滋腎通耳湯
SS	治腎虛, 耳鳴欲聾. 當歸ㆍ川芎ㆍ白芍藥ㆍ生乾地黃(酒炒) 各一錢, 知母ㆍ黃柏(幷酒炒)ㆍ黃芩(酒炒)ㆍ柴胡ㆍ白芷ㆍ香附子 各七分. 右剉, 作一貼, 空心, 水煎, 溫服. 《回春》


CC	耳聾
ZZ	耳聾皆屬於熱, 然有左耳聾者, 有右耳聾者, 有左右耳俱聾者, 不可不分. 夫左耳聾者, 足少陽火也. 忿怒之人多有之, 龍薈丸主之. 方見上 右耳聾者, 足太陽之火也. 色慾之人多有之, 六味地黃丸主之. 方見虛勞 左右俱聾者, 足陽明之火也. 醇酒厚味之人多有之, 通聖散方見風門, 滾痰丸方見痰飮主之. 總三者而言之, 則忿怒致耳聾者爲多, 厥陰少陽火多故也. 《丹心》
ZZ	腎水竅耳, 而能聞聲者, 水生於金也. 肺主氣, 一身之氣, 貫於耳, 故能聽聲. 凡治諸聾, 必先調氣開鬱, 間用磁石羊腎丸, 以開關竅. 盖聾皆痰火鬱結, 非磁石鎭墜, 烏桂椒辛菖蒲, 辛散流通, 則老痰鬱火, 何由而開. 愈後, 以通聖散和之可也. 《入門》
ZZ	左耳聾, 婦人多有之, 以其多忿怒故也. 右耳聾, 男子多有之, 以其多色慾故也. 左右俱聾, 膏梁之家多有之, 以其多肥甘故也. 《醫鑑》
ZZ	新聾多熱, 久聾多虛. 《入門》
ZZ	耳聾, 有風聾ㆍ濕聾ㆍ虛聾ㆍ勞聾ㆍ厥聾ㆍ卒聾.
ZZ	左耳聾, 宜龍膽湯, 右耳聾, 宜滋陰地黃湯, 左右耳俱聾, 宜酒製通聖散ㆍ淸聰化痰丸. 《回春》
DP	磁石羊腎丸
SS	治諸般耳聾, 補虛, 開竅, 行鬱, 散風, 去濕. 磁石(三兩煅, 再用葱白ㆍ木通 各三兩剉, 同水煮一伏時, 取石硏水飛) 二兩, 川芎ㆍ白朮ㆍ川椒ㆍ棗肉ㆍ防風ㆍ白茯苓ㆍ細辛ㆍ山藥ㆍ遠志ㆍ川烏ㆍ木香ㆍ當歸ㆍ鹿茸ㆍ兎絲子ㆍ黃芪 各一兩, 肉桂 六錢半, 熟地黃 二兩, 石菖蒲 一兩半. 右爲末, 羊腎兩對, 酒煮爛, 和酒糊和丸梧子大, 空心, 溫酒或鹽湯下五十丸. 《入門》
DP	龍膽湯
SS	治忿怒動膽火, 致左耳聾. 黃連ㆍ黃芩ㆍ梔子ㆍ當歸ㆍ陳皮ㆍ牛膽南星 各一錢, 草龍膽ㆍ香附子 各八分, 玄參 七分, 靑黛ㆍ木香 各五分, 乾薑(炒)黑 三分. 右剉, 作一貼, 入薑 三片, 水煎, 入玄明粉三分服. 《回春》
DP	滋陰地黃湯
SS	治色慾動相火, 致右耳聾. 熟地黃 一錢半, 山藥ㆍ山茱萸ㆍ當歸ㆍ川芎ㆍ白芍藥 各八分, 牧丹皮ㆍ澤瀉ㆍ白茯苓ㆍ石菖蒲ㆍ遠志ㆍ知母ㆍ黃柏(幷鹽酒炒) 各六分. 右剉, 作一貼, 水煎服, 空心. 亦治大病後耳聾. 《回春》
DP	淸聰化痰丸
SS	治飮食厚味, 挾怒氣, 以動肝胃之火, 致耳聾, 耳鳴, 壅閉不聞聲音. 橘紅(去白鹽水洗)ㆍ赤茯苓ㆍ蔓荊子 各一兩, 片芩(酒炒) 八錢, 黃連(酒炒)ㆍ白芍藥(酒浸煨)ㆍ生地黃(酒洗)ㆍ柴胡ㆍ半夏(薑製) 各七錢, 人參 六錢, 靑皮(醋炒) 五錢, (生)甘草 四錢. 右爲末, 葱湯浸蒸餠, 和丸菉豆大, 茶淸下百丸. 《回春》
DD	風聾
ZZ	風聾者, 風邪入耳, 必耳中痒, 或頭痛, 風熱鬱者, 宜酒製通聖散. 《入門》
ZZ	耳聾, 皆屬於熱, 少陽厥陰熱多, 宜開痰散風熱. 通聖散方見風門, 倍入酒煨大黃, 再用酒炒三次, 後入諸藥, 通用酒炒, 水煎, 食後服. 《丹心》
ZZ	風虛耳聾, 宜桂香散. 《入門》
EP	桂香散
SS	治風虛耳聾. 南星(炮)ㆍ白芷 各一錢, 辣桂ㆍ川芎ㆍ當歸ㆍ細辛ㆍ菖蒲ㆍ木香ㆍ木通ㆍ白蒺藜ㆍ麻黃ㆍ甘草 各七分. 右剉, 作一貼, 入紫蘇七葉, 薑 三片, 葱白 二莖, 水煎服. 《入門》
DD	濕聾
ZZ	濕聾者, 因雨水入耳浸漬, 必耳內腫痛, 凉膈散方見火門, 倍入酒炒大黃, 又黃芩酒浸炒. 加羌活ㆍ防風ㆍ荊芥, 水煎服. 或五苓散方見寒門, 加陳皮ㆍ枳殼ㆍ紫蘇ㆍ生薑, 煎服.
ZZ	黃龍散, 入龍腦少許, 吹入耳中妙. 《入門》
EP	黃龍散
SS	治沐浴, 水入耳中, 成膿耳. 亦治小兒聤耳. (枯)白礬ㆍ龍骨(煅)ㆍ黃丹(水飛)ㆍ臙脂(燒灰)ㆍ海螵蛸(煅) 各一錢, 麝香 少許. 右爲末, 先以紙撚拭乾膿水, 乃以綿撚蘸藥入耳, 日日易之. 《回春》
DD	虛聾
ZZ	因久瀉, 或大病後, 風邪乘虛入耳, 與氣相搏, 嘈嘈而鳴, 或時眼見黑花, 宜四物湯方見血門, 加知母ㆍ黃柏(幷鹽酒炒)ㆍ菖蒲ㆍ遠志, 水煎服. 或腎氣丸方見虛勞, 加磁石ㆍ破故紙ㆍ兎絲子ㆍ黃柏, 空心, 鹽湯呑下.
ZZ	若勞役脫氣者, 補中益氣湯方見內傷, 加菖蒲ㆍ白茯苓ㆍ黃柏ㆍ知母(幷鹽水炒), 煎服. 《入門》
DD	勞聾
ZZ	經曰, 精脫者, 耳聾. 其候頰顴色黑, 耳輪焦枯, 受塵垢者, 是也. 因房勞脫精者, 人參養榮湯方見虛勞, 加知母ㆍ黃柏(幷鹽水炒), 煎服, 或補骨脂丸ㆍ益腎散. 《入門》
ZZ	腎虛耳聾, 宜六味地黃丸方見虛勞, 加遠志, 菖蒲, 黃柏, 知母幷鹽水炒, 亦治陰虛火動而聾. 《回春》
ZZ	腎虛耳聾, 宜燒腎散, 腎虛久聾, 宜薑蝎散開之. 《三因》
EP	補骨脂丸
SS	治勞損耳聾. 磁石(煅淬) 一兩二錢半, 熟地黃ㆍ當歸ㆍ川芎ㆍ肉桂ㆍ兎絲子ㆍ川椒ㆍ破故紙ㆍ白蒺藜ㆍ胡蘆巴ㆍ杜冲ㆍ白芷ㆍ菖蒲 各二錢. 右爲末, 蜜丸梧子大, 空心, 葱白湯下五十丸. 《入門》
EP	益腎散
SS	治腎虛耳聾. 磁石(煅淬)ㆍ巴戟ㆍ川椒 各一兩, 石菖蒲ㆍ沈香 各五錢. 右爲末, 以猪腎一枚細切, 和以葱鹽幷藥末, 用濕紙十重裹, 煨令熟, 空心, 細嚼, 以酒下. 《直指》
EP	燒腎散
SS	治腎虛耳聾. 磁石(火煅醋淬七次)ㆍ附子(炮)ㆍ川椒(炒)ㆍ巴戟 各一兩. 右爲末, 用猪腎 一枚(細切), 葱白ㆍ韭白 各一錢, 入藥末一錢, 鹽一匙和勻, 濕紙裹煨熟, 取出, 空心, 細嚼, 溫酒送下, 十日見效. 《保命》
EP	薑蝎散
SS	治耳聾, 因腎虛所致, 十年內者, 一服愈. 全蝎 四十九箇(去梢洗焙)去風熱, 生薑(切片如蝎大) 四十九片開痰. 右二味, 銀石器內炒乾爲細末, 向夕勿食, 夜臥, 酒調, 作一服, 至二更以來, 徐徐盡量飮. 五更, 耳中聞百十攢笙響, 自此聞聲. 《三因》
DD	厥聾
ZZ	暴厥而聾, 偏塞閉不通, 內氣暴薄也. 《內經》
ZZ	五藏六府, 十二經脈, 有絡於耳者, 其陰陽經氣有相倂時, 倂則藏氣逆, 名之曰厥. 厥氣相薄, 入於耳之脈, 則令聾, 名曰厥聾. 氣逆耳聾有三, 肝與手太陽少陽也. 經云, 肝氣逆則頭痛耳聾, 是也. 手太陽氣厥而聾者, 其候耳內氣滿熱壅. 手少陽氣厥而聾者, 其候耳內渾渾焞焞. 一云煇煇㸌㸌. 皆宜四物湯, 呑下龍薈丸, 或燒腎散以通之. 《寶鑑》
ZZ	因藏氣厥逆入耳, 痞塞不通, 必兼眩暈, 宜當歸龍薈丸方見火門, 兼用塞耳丹塞耳. 《入門》
ZZ	熱氣閉塞者, 耳不鳴. 《丹心》
DD	卒聾
ZZ	卒聾者, 腎氣虛, 風邪搏於經絡, 入於耳中, 正氣與邪氣相薄, 故令卒聾, 宜芎芷散方見上ㆍ淸神散方見下. 《綱目》
ZZ	暴聾, 皆是厥逆之氣. 經云, 少陽之厥暴聾, 是也. 《綱目》
ZZ	暴聾, 宜蒲黃膏ㆍ龍腦膏塞耳方見下.
ZZ	甘遂爲末作丸, 塞耳內, 服甘草煎湯, 令兩人各製用, 不可一處安頓. 又巴豆二十粒爲泥, 松香五錢, 入葱汁, 擣作丸, 綿裹塞耳中. 《入門》


CC	耳重聽
ZZ	耳重聽, 宜淸神散ㆍ聰耳湯ㆍ地黃湯.
DP	淸神散
SS	治風氣壅耳, 常重聽, 頭目不淸. 白殭蠶ㆍ甘菊 各一兩, 羌活ㆍ荊芥ㆍ木通ㆍ川芎ㆍ香附子ㆍ防風 各五錢, 石菖蒲ㆍ甘草 各二錢半. 右爲末, 每二錢, 食後, 茶淸調下, 或剉, 水煎服亦可. 《入門》
DP	聰耳湯
SS	治耳重聽不淸. 黃柏(酒炒) 一錢, 當歸(酒洗)ㆍ白芍藥(酒炒)ㆍ生地黃(酒洗)ㆍ川芎ㆍ知母(酒炒)ㆍ陳皮ㆍ烏藥ㆍ白芷ㆍ防風ㆍ羌活(酒洗)ㆍ獨活(酒洗)ㆍ薄荷ㆍ蔓荊子ㆍ藁本(酒洗) 各五分, 細辛 三分. 右剉, 作一貼, 水煎, 食後服, 服後低頭睡一時. 《醫鑑》
DP	地黃湯
SS	治腎經熱, 右耳聽事不眞, 每心中怫意, 則轉覺重, 虛鳴疼痛. 磁石(煆淬爲末) 二兩, 生乾地黃(酒洗) 一兩半, 枳殼ㆍ羌活ㆍ桑白皮ㆍ防風ㆍ黃芩ㆍ木通 各一兩, 甘草 五錢. 右麤末, 每四錢, 水煎, 日二服. 《本草》


CC	聤耳
ZZ	耳者, 宗脈之所聚, 腎氣之所通, 足少陰之經也. 若勞傷氣血, 熱氣乘虛, 入於其經, 熱氣聚則生膿塞耳, 謂之聤耳. 《綱目》
ZZ	人耳中有津液, 若風熱搏之, 津液結硬, 成核塞耳, 亦令暴聾, 謂之聤耳. 熱氣乘虛, 隨脈入耳, 熱聚不散, 膿汁出焉, 謂之膿耳. 《直指》
ZZ	耳中津液, 結核塞耳, 暴聾而爲聤耳, 宜服柴胡聰耳湯, 外用猪脂ㆍ地龍ㆍ鍋底煤, 等分, 葱汁和丸棗核大, 綿裹入耳, 令潤挑去. 《丹心》
DP	柴胡聰耳湯
SS	治聤耳, 耳中乾結, 耳鳴而聾. 連翹 三錢, 柴胡 二錢, 人參ㆍ當歸ㆍ甘草 各一錢. 右剉, 作一貼, 入薑 三片, 水二盞, 煎至一盞去滓, 入水蛭(末) 五分, 蝱蟲 三枚(末), 麝香 一分, 再一沸, 食遠服. 《東垣》


CC	耳痛成膿耳
ZZ	風邪乘少陰之經, 入於耳內, 熱氣聚, 則痛而生膿, 或風熱上壅, 腫痛日久, 膿汁流出, 皆謂之膿耳, 膿不去, 則塞耳成聾. 《入門》
ZZ	耳內作痛, 宜鼠粘子湯ㆍ蔓荊子散ㆍ犀角飮子ㆍ荊芥連翹湯ㆍ東垣鼠粘子湯.
ZZ	去膿汁, 宜紅綿散ㆍ抵聖散ㆍ黃龍散方見上ㆍ明礬散ㆍ吹耳散.
ZZ	耳痛, 以白龍散塞耳.
ZZ	耳熱出汁, 滑石ㆍ石膏ㆍ天花粉ㆍ防風 各一錢, 龍腦 一分, 右爲細末, 糝耳中卽止. 《綱目》
DP	鼠粘子湯
SS	治耳內生腫, 紅如櫻桃, 極痛. 連翹ㆍ片芩(酒炒)ㆍ玄參ㆍ桔梗ㆍ梔子(酒炒)ㆍ鼠粘子(炒)ㆍ草龍膽(酒炒)ㆍ板藍根卽靛子ㆍ(生)甘草 各一錢. 右剉, 作一貼, 水煎, 食後服, 隨飮酒一二盞. 《醫鑑》
DP	蔓荊子散
SS	治腎經有風熱, 耳中熱痛, 出膿汁, 或鳴或聾. 蔓荊子ㆍ赤茯苓ㆍ甘菊ㆍ前胡ㆍ生地黃ㆍ麥門冬ㆍ桑白皮ㆍ赤芍藥ㆍ木通ㆍ升麻ㆍ甘草 各七分. 右剉, 作一貼, 入薑 三片, 棗 二枚, 水煎, 食後服. 《正傳》
DP	犀角飮子
SS	治風熱耳聾, 腫痛及出膿水. 犀角(屑)ㆍ木通ㆍ石菖蒲ㆍ玄參ㆍ赤芍藥ㆍ赤小豆ㆍ甘菊 各一錢, 甘草 五分. 右剉, 作一貼, 入薑 五片, 水煎服. 《濟生》
DP	荊芥連翹湯
SS	治兩耳腫痛, 由腎經有風熱. 荊芥ㆍ連翹ㆍ防風ㆍ當歸ㆍ川芎ㆍ白芍藥ㆍ柴胡ㆍ枳殼ㆍ黃芩ㆍ梔子ㆍ白芷ㆍ桔梗 各七分, 甘草 五分. 右剉, 作一貼, 水煎, 食後, 溫服. 《回春》
DP	東垣鼠粘子湯
SS	治耳內痛, 生瘡. 桔梗 一錢半, 黃芪ㆍ柴胡 各七分, 鼠粘子ㆍ連翹ㆍ生乾地黃(酒炒)ㆍ當歸尾ㆍ黃芩ㆍ(生)甘草ㆍ(灸)甘草 各五分, 昆布ㆍ蘇木ㆍ黃連ㆍ蒲黃ㆍ草龍膽 各三分, 桃仁 三箇, 紅花 一分. 右剉, 作一貼, 水煎, 食後服. 《東垣》
DP	紅綿散
SS	治膿耳. (枯)白礬ㆍ海螵蛸 各一錢, 乾臙脂 五分, 麝香 一字. 右硏勻, 先以綿纏子拭去耳中膿水盡, 却以紙撚蘸藥, 糝入耳中, 卽乾. 《丹心》
DP	抵聖散
SS	治耳中膿出, 經年不愈. 烏賊骨 三錢, 乳香 二錢, (枯)白礬ㆍ乾臙脂ㆍ輕粉 各一錢, 麝香 五分. 右細末, 或糝入, 或紝入耳中. 《東垣》
DP	明礬散
SS	治腎經有熱, 上衝於耳, 使津液凝滯, 爲稠膿, 淸汁, 亦有沐浴, 水入耳, 停滯爲膿, 但不疼, 若不差, 變成膿. (枯)白礬ㆍ龍骨 各三錢, 黃丹 二錢, 乾臙脂 一錢, 麝香 少許. 右爲末, 先去膿水, 次吹藥入. 《丹心》
DP	吹耳散
SS	治腎經風熱, 耳內出膿汁. 乾臙脂ㆍ海螵蛸ㆍ(枯)白礬ㆍ龍骨ㆍ赤石脂ㆍ密陁僧(煅)ㆍ膽礬ㆍ靑黛ㆍ鵬砂ㆍ黃連 各一錢, 龍腦 二分, 麝香 一分. 右爲細末, 先去膿水, 次吹藥入. 《回春》
DP	白龍散
SS	治耳中卒然大痛. 寒水石(煅) 四兩, 烏賊魚骨ㆍ滑石 各一兩, 鵬砂 三錢, 輕粉 一錢. 右爲末, 香油調如糊, 以紙撚蘸入耳中, 痛立止. 《東垣》


CC	耳痒
ZZ	有人患耳痒, 一日一作可畏, 直挑剔出血稍愈, 明日復然. 此乃腎藏虛, 致浮毒上攻, 未易以常法治也. 宜服局方透氷丹方見風門, 忌酒麪ㆍ雞猪ㆍ辛熱之物, 能盡一月爲佳, 不然無效. 《得效》
ZZ	宜服玄參貝母湯.
DP	玄參貝母湯
SS	治耳熱出汁作痒, 乃痰火也. 防風ㆍ貝母ㆍ天花粉ㆍ黃柏(鹽水炒)ㆍ白茯苓ㆍ玄參ㆍ白芷ㆍ蔓荊子ㆍ天麻ㆍ半夏(製) 各一錢, 甘草 五分. 右剉, 作一貼, 入薑 三片, 水煎, 食後服. 《醫鑑》


CC	透關通氣藥
ZZ	邪氣閉塞爲聾聵, 當用透關通氣之藥, 宜塞耳丹ㆍ通神散ㆍ鍼砂酒方見上ㆍ蒲黃膏ㆍ龍腦膏ㆍ甘遂散, 透耳筒, 透鐵關法.
DP	塞耳丹
SS	治氣壅塞, 聾聵. 石菖蒲 一寸, 巴豆肉 一粒, 全蝎 一箇. 爲末, 葱涎和如棗核大, 綿裹塞耳. 《得效》
DP	通神散
SS	大治耳聾. 全蝎(全者) 一箇, 土狗 二枚, 地龍 二條, 雄黃ㆍ白礬(半生半煅) 各半錢, 麝香 二分半. 右爲末, 葱白蘸藥入耳, 閉氣面壁坐一時, 三日一用. 《直指》
DP	蒲黃膏
SS	治耳卒聾. 細辛ㆍ蒲黃 各五錢, 杏仁ㆍ神麴 各七錢半. 右爲末, 杏仁膏和捻如棗核大, 綿裹塞耳, 日一易. 《寶鑑》
DP	龍腦膏
SS	治同上. 龍腦 一分, 椒目 五錢, 杏仁(泥) 二錢半. 右爲末, 和捻棗核大, 綿裹塞耳, 日二易. 《寶鑑》
DP	甘遂散
SS	治耳聾. 甘遂(末), 葱汁和丸, 綿裹塞耳中, 口含甘草湯. 兩藥須各兩處修製, 妙. 《入門》
DP	透耳筒
SS	治腎氣虛耳鳴, 如風水聲, 或如鍾磬響, 或卒暴聾. 椒目ㆍ巴豆肉ㆍ石菖蒲ㆍ松脂 各半錢. 爲末, 以蠟熔化和勻, 作筒子樣, 綿裹納耳中, 日一易, 神效. 《得效》
DP	透鐵關法
SS	治耳聾. 好活磁石二塊, 剉如棗核大, 搽麝香少許於磁石尖上, 塞兩耳竅中, 口內噙生鐵一塊, 候一時, 兩耳氣透, 颯颯有聲爲度, 勤用三五次卽愈. 《醫鑑》


CC	修養法
ZZ	以手摩耳輪, 不拘遍數, 所謂修其城郭, 以補腎氣, 以防聾聵也. 《養性》
ZZ	養耳力者, 常飽. 《養性》


CC	不治證
ZZ	久聾, 腎虛氣虛, 絶不聞者, 難治. 《入門》


CC	諸蟲入耳
ZZ	諸蟲入耳不出, 將兩刀於耳門上, 相磨敲作聲, 蟲聞自出. 又將鏡子敲之, 亦出. 《本草》
ZZ	取車釭脂, 塗耳孔, 蟲自出. 《本草》
ZZ	藍靑汁, 滴入耳中, 蟲自死出. 《得效》
ZZ	川椒末醋浸, 良久取汁, 灌耳中, 蟲自出. 《本草》
ZZ	諸蟲及虱入耳, 白膠香燒烟, 熏入耳, 耳內煖, 蟲自出. 《綱目》
ZZ	蟲入耳痛者, 鰻鱺魚膏, 塗入耳中. 《本草》
ZZ	諸蟲入耳, 桃葉熟挼, 塞耳中卽出. 《本草》
ZZ	惡蟲入耳, 桃葉作枕枕之, 蟲自鼻出. 《得效》
ZZ	飛蟲入耳, 好醋滴入耳內, 蟲必死而出. 《綱目》
ZZ	飛蛾入耳, 醬汁灌耳中, 卽出. 又擊銅器於耳傍, 亦出. 《本草》
ZZ	百蟲入耳, 韭汁ㆍ葱汁ㆍ薑汁ㆍ麻油ㆍ雞冠熱血, 隨所得灌耳中卽出. 《本草》
ZZ	驢乳, 牛乳, 灌入耳, 亦卽出. 《丹心》
ZZ	蜈蚣入耳, 生薑汁, 或韭汁, 灌耳中卽出. 《得效》
ZZ	又猪脂肉灸令香, 掩耳, 蜈蚣自出. 《本草》
ZZ	蚰蜒入耳, 半夏生爲末, 麻油調塗耳門外, 蟲聞香卽出. 《綱目》
ZZ	活地龍一條, 納葱葉中化水, 滴耳中, 蚰蜒化爲水. 《本草》
ZZ	鼠婦蟲硏如泥, 攤紙上, 撚作條, 納耳中自出. 又蝸牛, 滴水硏爛, 滴汁耳中亦出. 《綱目》
ZZ	脂麻油作煎餠, 枕臥, 須臾出. 《本草》
ZZ	小蒜汁, 滴入耳卽出, 諸蟲皆同. 《本草》
ZZ	牛酪, 或驢乳, 灌耳中, 當消成水. 《本草》
ZZ	蟻子入耳, 穿山甲燒末, 水調灌之卽出. 《本草》
ZZ	猪脂, 或牛脂或肉, 灸令香, 安耳孔, 蟲自出. 《本草》
ZZ	耳中有物, 不可出, 用弓弦, 或麻蠅, 打令頭散, 塗好膠, 粘着其物, 徐徐引出, 妙. 《本草》
ZZ	取葱管, 合於耳門內, 極力吸之卽出. 《本草》
ZZ	一切蟲物, 入耳不出, 以竹管入耳內, 用口氣盡力吸出, 最妙. 《丹心》


CC	單方
XX	凡二十種.
DP	白礬
SS	治膿水出耳中. 煆爲末, 入麝香少許, 綿裹塞耳中. 《本草》
DP	鹽
SS	治耳卒痛, 鹽三五升, 蒸熱裹以靑布枕之, 冷復易. 立效. 《綱目》
DP	磁石
SS	治久聾. 取緊磁石如豆大, 穿山甲燒爲末二分半, 右新綿裹了塞耳中, 口中含小生鐵, 覺耳內如風雨聲卽愈. 《綱目》
SS	又磁石生硏細, 綿裹納聾耳中, 別用鍼砂末納不聾耳中, 自然通聽. 《直指》
DP	菖蒲
SS	治耳聾. 石菖蒲一寸, 巴豆肉一粒, 合擣作丸, 綿裹塞耳, 日一易.
SS	耳痛, 取自然汁灌耳, 神效. 《本草》
DP	生地黃
SS	治耳鳴, 耳聾. 生地黃灰火煨, 綿裹塞耳, 數易之, 以差爲度. 《本草》
DP	薄荷
SS	治水入耳. 取汁, 點入, 立效. 《經驗》
DP	萆麻子
SS	治耳聾, 耳鳴. 萆麻子去皮四十九粒, 大棗肉十箇, 入人乳和擣令勻, 每取作棗核大, 綿裹塞耳中. 覺熱爲度, 一日一易. 名棗子錠. 《得效》
DP	甘遂
SS	治久聾. 甘遂半寸, 綿裹塞耳內, 甘草半寸, 嚼口中卽通. 《綱目》
SS	又甘遂末, 吹入左耳, 甘草末, 吹入右耳, 亦效. 須兩人各處, 修製乃效. 《丹心》
DP	巴豆
SS	治耳聾, 久聾, 耳痛. 巴豆肉一兩, 松脂三兩, 同擣勻作棗核大, 綿裹塞耳, 日一易. 《本草》
SS	巴豆一粒去皮, 蠟裹, 鍼刺一孔令透塞耳中. 《本草》
SS	巴豆肉十四箇硏爛, 鵝脂半兩熔化作丸, 綿裹塞耳中. 《丹心》
DP	龜尿
SS	治久聾. 取得尿, 盛靑葱管中, 滴入耳中. 取尿法, 以明鏡照龜, 龜淫發放尿. 又艾灸其尻亦放. 《丹心》
DP	鯉魚膽
SS	治耳聾. 取汁, 滴入耳中. 《本草》
SS	取鯉腦髓, 綿裹塞耳, 亦治聾. 《直指》
SS	治暴聾, 鯉魚腦髓 二兩, 粳米 三合, 和鹽醬, 煮粥食. 《入門》
DP	鼠膽
SS	治久聾. 取膽汁, 令病人側臥, 瀝汁入耳令盡, 須臾膽汁從下耳出. 初灌益聾, 半日乃差, 能治三十年老聾. 但鼠膽難得, 鼠纔死, 膽便消矣. 或云, 月初三日前有之. 《入門》
SS	鼠腦髓, 綿裹塞耳, 亦治聾. 《直指》
DP	蛇膏
SS	治耳聾, 取蛇膏, 塞耳中, 神效. 《千金》
SS	耳內忽大痛, 如有蟲在內奔走, 或血水流出痛不可忍, 蛇退皮燒存性爲末, 吹入耳中, 立愈. 《正傳》
DP	蚯蚓汁
SS	治耳聾. 取地龍, 納葱葉中化水, 點之. 《本草》
DP	杏仁
SS	治耳痛, 出濃水. 熬赤爲末, 葱涎和丸, 綿裹入耳中, 日三易. 《本草》
DP	芥子
SS	治耳聾. 擣爲末, 人乳汁和丸, 綿裹塞耳, 日兩易. 《本草》
DP	雞抱卵殼
SS	治耳內有膿痛不可忍. 取卵殼皮炒黃爲末, 香油調灌耳內, 痛卽止. 《種杏》
DP	雄猫尿
SS	治耳聾. 取尿, 滴入耳中, 左滴左, 右滴右. 如猫不放尿, 取生薑, 擦其齒卽放尿. 《綱目》
DP	麝香
SS	治氣閉耳聾. 眞麝香爲末, 以葱管吹入耳內, 後將葱塞耳內, 耳自明. 《回春》
DP	驢生脂
SS	治積年耳聾. 取脂, 和生椒熟擣, 綿裹塞耳, 妙不可言. 《本草》


CC	鍼灸法
ZZ	耳鳴, 取液門ㆍ耳門ㆍ中渚ㆍ上關ㆍ完骨ㆍ臨泣ㆍ陽谷ㆍ前谷ㆍ後谿ㆍ陽谿ㆍ偏歷ㆍ合谷ㆍ大陵ㆍ太谿ㆍ金門.
ZZ	耳聾, 取中渚ㆍ外關ㆍ和髎ㆍ聽會ㆍ聽宮ㆍ合谷ㆍ商陽ㆍ中衝.
ZZ	暴聾, 取天牖ㆍ四瀆.
ZZ	灸耳暴聾, 蒼朮長七分, 一頭切平, 一頭削尖, 將尖頭揷耳中, 於平頭上灸七壯, 重者二七壯, 覺耳內熱卽效. 《綱目》


BB	鼻


CC	鼻曰神廬
ZZ	黃庭經曰, 神廬之中當修治, 呼吸廬間入丹田. 神廬者, 鼻也. 乃神氣出入之門也. 《類聚》


CC	鼻爲玄牝之門戶
ZZ	老子曰, 谷神不死, 是謂玄牝. 玄牝之門, 爲天地根. 綿綿若存, 用之不勤. 何謂玄牝之門. 答曰, 鼻通天氣曰玄門, 口通地氣曰牝戶, 口鼻, 乃玄牝之門戶也. 《正理》


CC	鼻爲肺之竅
ZZ	內經曰, 西方白色, 入通於肺, 開竅於鼻.
ZZ	肺在竅爲鼻. 《正理》
ZZ	五氣入鼻, 藏于心肺, 心肺有病, 而鼻爲之不利也. 《正理》
ZZ	難經曰, 肺氣通於鼻, 肺和則鼻能知香臭矣.


CC	脈法
ZZ	左寸脈浮緩, 爲傷風, 鼻塞流涕, 右寸脈浮洪而數, 爲鼻衄, 鼻齄. 《正傳》


CC	鼻淵
ZZ	內經曰, 膽移熱於腦, 則辛頞鼻淵, 鼻淵者, 濁涕下不止也. 傳爲衄衊瞑目. 註曰, 膽液下注, 爲濁涕下不已如水泉, 故曰鼻淵也. 久而不已, 必成衄血, 失血多, 故目視瞑暗也.
ZZ	鼻淵者, 外寒束內熱之證也. 《正傳》
ZZ	鼻流濁涕者, 屬風熱也. 《回春》
ZZ	鼻淵, 宜黃連通聖散ㆍ防風湯ㆍ蒼耳散ㆍ荊芥連翹湯.
ZZ	一人鼻流濁涕, 有穢氣, 脈弦小, 右寸滑, 左寸澁. 先灸上星ㆍ三里ㆍ合谷, 次以酒芩 二兩, 蒼朮ㆍ半夏 各一兩, 辛夷ㆍ細辛ㆍ川芎ㆍ白芷ㆍ石膏ㆍ人參ㆍ葛根 各五錢, 右剉分七貼, 服之全愈. 《丹溪》
ZZ	鼻中常流臭黃水, 甚者腦亦痛, 俗名控腦砂, 有蟲蝕腦中. 用絲瓜藤近根三五尺許, 燒存性爲末, 酒調服卽愈. 《正傳》
DP	黃連通聖散
SS	治鼻淵證, 卽風門防風通聖散, 加(酒炒)黃連ㆍ薄荷葉, 煎服. 《醫鑑》
DP	防風湯
SS	治鼻淵, 濁涕下不止. 防風 二兩, (酒炒)片芩ㆍ人參ㆍ川芎ㆍ麥門冬ㆍ甘草(灸) 各一兩. 右細末, 每二錢, 沸湯點服, 食後, 日三. 或剉, 取七錢, 水煎服亦可. 《河間》
DP	蒼耳散
SS	治鼻淵. 白芷 一兩, 辛夷 五錢, 蒼耳子(炒) 二錢半, 薄荷 一錢. 右末, 每二錢, 葱茶淸調下, 食後. 《三因》
DP	荊芥連翹湯
SS	治鼻淵. 荊芥ㆍ柴胡ㆍ川芎ㆍ當歸ㆍ生地黃ㆍ赤芍藥ㆍ白芷ㆍ防風ㆍ薄荷ㆍ梔子ㆍ黃芩ㆍ桔梗ㆍ連翹 各五分, 甘草 三分. 右剉, 作一貼, 水煎服. 《回春》


CC	鼻鼽
ZZ	鼽者, 鼻流淸涕也. 《入門》
ZZ	鼻中水出曰鼽. 《內經》
ZZ	傷風, 則決然鼻流淸涕. 《綱目》
ZZ	鼻流淸涕者, 屬肺寒也. 《回春》
ZZ	鼻流淸涕, 宜川椒散.
ZZ	鼻鼽, 二陳湯方見痰飮, 加川芎ㆍ當歸ㆍ細辛ㆍ白芷ㆍ防風ㆍ羌活ㆍ桔梗ㆍ薄荷ㆍ生薑, 煎服, 外以細辛膏, 塞鼻中. 《入門》
ZZ	老人鼻鼽不止, 用獨頭蒜四五箇, 擣爛, 貼脚底心, 用紙貼之, 鼽自止. 《種杏》
DP	川椒散
SS	治鼻鼽. 紅椒(炒)ㆍ訶子肉ㆍ白薑(生)ㆍ桂心ㆍ川芎ㆍ細辛ㆍ白朮 各等分. 右爲末, 每二錢, 溫酒調下. 《得效》
DP	細辛膏
SS	治鼻塞, 腦冷淸涕不止. 細辛ㆍ川椒ㆍ乾薑ㆍ川芎ㆍ吳茱萸ㆍ附子 各七錢半, 皂角(屑) 五錢, 桂心 一兩, 猪油 六兩. 右煎猪油成膏, 先一宿以苦酒浸前藥, 取入油煎, 附子黃色止, 以綿裹, 塞鼻孔中. 《入門》


CC	鼻衄
ZZ	詳見血門.


CC	鼻塞
ZZ	鼻塞, 皆屬肺. 《綱目》
ZZ	寒傷皮毛, 則鼻塞不利, 火鬱淸道, 則香臭不知. 新者, 偶感風寒, 鼻塞聲重, 流涕噴嚔, 宜羌活冲和湯ㆍ參蘇飮幷見寒門, 久則略感風寒, 鼻塞便發, 宜淸金降火ㆍ凉膈散方見火門, 加川芎ㆍ荊芥ㆍ白芷. 《入門》
ZZ	鼻塞甚者, 禦寒湯ㆍ蓽澄茄丸, 不知香臭者, 麗澤通氣湯. 內有硬物者, 宜南星飮, 外用蓽撥餠, 貼顖門, 且以菖蒲ㆍ皂角末, 綿裹塞鼻. 《入門》
ZZ	鼻齆者, 肺爲風冷所傷, 津液冷滯, 鼻氣不宣, 香臭不知, 宜芎藭散. 《直指》
ZZ	鼻塞不聞香臭, 宜溫肺湯ㆍ溫衛湯ㆍ通竅湯ㆍ菖蒲散, 又一方.
DP	禦寒湯
SS	治感寒鼻塞. 黃芪 一錢, 蒼朮 七分, 陳皮ㆍ人參ㆍ升麻 各五分, 防風ㆍ白芷ㆍ佛耳草ㆍ款冬花ㆍ甘草 各三分, 黃連ㆍ黃柏ㆍ羌活 各二分. 右剉, 作一貼, 水煎服. 《東垣》
DP	蓽澄茄丸
SS	治鼻塞不通. 薄荷葉 三錢, 荊芥穗 一錢半, 蓽澄茄 五分. 右末, 蜜丸櫻桃大, 常含化. 《綱目》
DP	麗澤通氣湯
SS	治鼻不聞香臭, 此肺經有風熱也. 黃芪 一錢, 蒼朮ㆍ羌活ㆍ獨活ㆍ防風ㆍ升麻ㆍ葛根 各七分, 甘草(灸) 五分, 麻黃ㆍ川椒ㆍ白芷 各三分. 右剉, 作一貼, 入薑 三片, 棗 二枚, 葱白 三寸, 水煎服. 《河間》
DP	南星飮
SS	治風邪入腦, 宿冷不消, 鼻內結硬物窒塞, 腦氣不宣, 遂流髓涕. 大白天南星切片, 沸湯泡兩次焙乾, 每服二錢, 入大棗七枚, 甘草少許同煎, 食後服, 三四服後, 其硬物自出, 腦氣流轉, 髓涕自收. 仍以蓽撥餠, 貼顖門, 熨斗火熨之, 令熱透. 《得效》
DP	蓽撥餠
SS	治鼻塞流濁涕. 蓽撥ㆍ香附子ㆍ大蒜, 同擣作餠, 紗襯貼顖門上, 以熨斗火熨之. 《入門》
DP	芎藭散
SS	治鼻塞爲齆. 芎藭ㆍ檳榔ㆍ麻黃ㆍ肉桂ㆍ防己ㆍ木通ㆍ細辛ㆍ白芷ㆍ菖蒲 各七分, 木香ㆍ川椒ㆍ甘草 各三分半. 右剉, 作一貼, 入薑 三片, 紫蘇葉五片, 水煎服. 《直指》
DP	溫肺湯
SS	治鼻不聞香臭. 麻黃 二錢, 黃芪ㆍ升麻 各一錢半, 防風ㆍ葛根ㆍ羌活ㆍ甘草(灸) 各一錢, 丁香 二分. 右麤末, 水二盞, 葱白三根, 同煎至一盞, 食後, 溫服. 《東垣》
DP	溫衛湯
SS	治鼻不聞香臭, 目中溜火, 陰冷足痿. 當歸身 一錢半, 黃芪ㆍ蒼朮ㆍ升麻ㆍ知母ㆍ柴胡ㆍ羌活 各一錢, 人參ㆍ防風ㆍ白芷ㆍ黃柏ㆍ澤瀉ㆍ甘草 各五分, 陳皮ㆍ靑皮ㆍ黃連ㆍ木香 各三分. 右剉, 作一貼, 水煎服. 《東垣》
DP	通竅湯
SS	治感風寒, 鼻塞聲重流涕, 不聞香臭. 防風ㆍ羌活ㆍ藁本ㆍ升麻ㆍ乾葛ㆍ川芎ㆍ蒼朮 各一錢, 白芷 五分, 麻黃ㆍ川椒ㆍ細辛ㆍ甘草 各三分. 右剉, 作一貼, 薑 三片, 葱白 二莖, 水煎服. 《醫鑑》
DP	菖蒲散
SS	治鼻塞不通, 不得息. 菖蒲ㆍ皂角 等分, 擣爲末, 每用一錢, 綿裹塞鼻, 仰臥少時. 《綱目》
DP	鼻不聞香臭方
SS	薄荷 三錢, 細辛ㆍ白芷ㆍ防風ㆍ羌活ㆍ當歸ㆍ川芎ㆍ半夏ㆍ桔梗ㆍ陳皮ㆍ赤茯苓 各一錢. 右剉, 作一貼, 水煎服. 《回春》


CC	鼻痔
ZZ	輕爲鼻瘡, 重爲鼻痔, 皆肺熱也. 《入門》
ZZ	鼻痔者, 肺氣熱極, 日久凝濁, 結成瘜肉如棗大, 滯塞鼻竅, 甚者, 亦名鼻齆. 防風通聖散方見風門, 加三稜ㆍ海藻末, 調服, 外用辛夷膏, 塞鼻卽愈. 《入門》
ZZ	瘜肉, 因胃中有食積, 熱痰流注. 宜以南星ㆍ半夏ㆍ蒼朮ㆍ神麴ㆍ細辛ㆍ白芷ㆍ甘草(酒炒)ㆍ芩連, 煎服, 外用瓜礬散, 自愈. 《綱目》
ZZ	鼻中贅肉, 臭不可近, 痛不可搖, 以白礬末, 加䃃砂少許, 吹其上, 頃之化水而消. 與勝濕湯方見濕門, 瀉白散方見五藏. 此厚味壅滯, 濕熱蒸於肺門, 如雨霽之地, 突生芝菌也. 《醫鑑》
ZZ	鼻痔, 宜瓜丁散ㆍ白黃散ㆍ羊肺散.
DP	辛夷膏
SS	治鼻中瘜肉, 窒塞疼痛. 辛夷 二兩, 細辛ㆍ木通ㆍ木香ㆍ白芷ㆍ杏仁 各五錢. 右以羊髓, 猪脂二兩和藥, 于石器內, 慢火熬成膏, 取赤黃色, 放冷, 入龍腦ㆍ麝香 各一錢, 爲丸, 綿裹塞鼻中, 數日脫落卽愈. 《御院》
SS	小兒鼻流淸涕, 取此, 貼顖門上, 又塗鼻中. 《丹心》
DP	瓜礬散
SS	去鼻痔. 瓜蒂 四錢, 甘遂 一錢, (枯)白礬ㆍ螺殼(灰)ㆍ草烏(尖) 各五分. 右爲末, 麻油調作丸如鼻孔大, 每日一次, 以藥納鼻內, 令達痔肉上, 其痔化爲水, 肉皆爛下卽愈. 《入門》
DP	瓜丁散
SS	治齆臭有瘜肉, 不聞香臭, 鼻中瘜肉, 俗謂之鼻痔. 瓜蒂ㆍ細辛 等分, 爲末, 綿裹如豆許, 塞鼻中, 卽化黃水, 點滴至盡, 不三四日, 遂愈. 一名細辛散. 《得效》
DP	白黃散
SS	治鼻齆, 瘜肉, 鼻痔. 白礬ㆍ雄黃ㆍ細辛ㆍ瓜蒂 等分, 爲末, 以雄犬膽汁和丸, 綿裹塞鼻中. 《丹心》
DP	羊肺散
SS	治肺壅生瘜肉, 不聞香臭. 羊肺 一具, 白朮 四兩, 肉蓯蓉ㆍ木通ㆍ乾薑ㆍ川芎 各一兩. 右五味爲細末, 以水量打稀糊, 灌肺中煮熟, 焙乾爲細末. 食後, 米飮下二錢. 《三因》


CC	鼻瘡
ZZ	鼻中生瘡, 乃肺熱也. 宜黃芩湯ㆍ洗肺散. 《回春》
ZZ	鼻瘡, 宜瀉白散, 加(酒炒)片芩ㆍ梔子ㆍ桔梗ㆍ薄荷. 方見五藏
ZZ	鼻瘡, 杏仁油, 和鹽塗之. 《入門》
ZZ	鼻瘡, 黃柏ㆍ苦參ㆍ檳榔 等分, 爲末, 猪脂調和, 或靑黛ㆍ槐花ㆍ杏仁, 硏付鼻中. 《得效》
ZZ	大風瘡, 天疱瘡, 皆鼻中生瘡, 鼻梁塌壞. 幷見本門
DP	黃芩湯
SS	治肺火盛, 鼻孔乾燥, 或生瘡腫痛. 片芩(酒炒)ㆍ梔子(連皮酒炒)ㆍ桔梗ㆍ赤芍藥ㆍ桑白皮ㆍ麥門冬ㆍ荊芥穗ㆍ薄荷ㆍ連翹 各一錢, 甘草 三分. 右剉, 作一貼, 水煎, 食後服. 《回春》
DP	洗肺散
SS	治鼻中生瘡. 片芩(酒炒) 二錢, 五味子ㆍ天門冬ㆍ麥門冬ㆍ半夏ㆍ杏仁 各一錢, 甘草 五分. 右剉, 作一貼, 入薑 五片, 水煎, 食後服. 《回春》


CC	鼻痛
ZZ	鼻痛者, 因風邪與正氣相搏, 鼻道不通, 故爲痛. 宜人參順氣散ㆍ通氣驅風湯幷見風門. 如痰火衝肺, 鼻膈隱痛, 二陳湯方見痰飮, 加片芩ㆍ梔子ㆍ桔梗ㆍ麥門冬, 煎服. 《入門》


CC	鼻齄
ZZ	鼻齄者, 鼻之準頭紅也. 甚則紫黑, 酒客多有之. 因血熱入肺, 鬱久則血凝濁而色赤. 或有不飮酒而紅者, 名曰肺風瘡, 亦是血熱入肺. 俱宜淸血四物湯, 兼服梔子仁丸, 外用硫黃散. 《入門》
ZZ	肺之爲藏, 其位高, 其體脆, 性惡寒, 又惡熱. 是故好飮熱酒者, 始則傷于肺藏, 鬱熱久則見於外, 而爲鼻齄準赤之候, 得熱則紅, 得寒則黑. 《正傳》
ZZ	酒齄鼻, 乃熱血入肺. 《正傳》
ZZ	酒齄鼻, 及肺風瘡, 以白龍丸, 逐日洗面, 常服龍虎丹, 半月瑩潔. 《直指》
ZZ	酒齄, 宜凌霄花散ㆍ參歸丸.
ZZ	肺風瘡, 宜肺風丸ㆍ升麻湯ㆍ淸肺飮子, 一方.
DP	淸血四物湯
SS	治酒齄. 川芎ㆍ當歸ㆍ赤芍藥ㆍ生地黃ㆍ片芩(酒炒)ㆍ紅花(酒焙)ㆍ赤茯苓ㆍ陳皮 各一錢, (生)甘草 五分. 右剉, 作一貼, 入薑 二片, 煎水, 調五靈脂末一錢. 食後服. 《回春》
DP	梔子仁丸
SS	治酒齄. 老山梔子仁(爲末)ㆍ黃蠟 等分, 熔化, 和丸彈子大, 茶淸嚼下, 忌熱物半月, 效. 《得效》
DP	硫黃散
SS	治鼻齄. 生硫黃 五錢, 杏仁 二錢半, 輕粉 一錢. 右爲末, 酒調, 臨臥塗之, 明早洗去. 《回春》
DP	白龍丸
SS	治酒齄, 滿面紫黑. 川芎ㆍ藁本ㆍ細辛ㆍ白芷ㆍ甘草 各等分. 右末四兩, 入煅石膏末一斤, 水丸彈子大, 逐日, 用此藥洗面, 如澡豆法. 或夕塗, 晨洗之. 《丹心》
DP	凌霄花散
SS	治酒齄鼻. 不三次, 可去根. 凌霄花ㆍ山梔子 等分, 爲末, 每二錢, 食後, 茶淸調下. 《得效》
DP	參歸丸
SS	治酒齄, 乃血熱入肺. 苦參 四兩, 當歸 二兩. 右末, 酒糊和丸梧子大, 熱茶淸下七八十丸. 《醫鑑》
DP	肺風丸
SS	治面鼻風㾴, 及齄䶌. 細辛ㆍ旋覆花ㆍ羌活 各二兩, 晩蠶蛾(灸)ㆍ苦參 各一錢. 右末, 軟飯和丸梧子大, 食後, 茶淸下五七十丸. 《東垣》
DP	升麻湯
SS	治肺風瘡. 陳皮ㆍ甘草 各一錢, 蒼朮ㆍ乾葛ㆍ桔梗ㆍ升麻 各七分, 赤芍藥ㆍ大黃(酒蒸) 各五分, 半夏ㆍ赤茯苓ㆍ白芷ㆍ當歸 各三分, 枳殼ㆍ乾薑 各二分. 右剉, 作一貼, 入薑 三片, 燈心一撮, 同煎服. 《丹心》
DP	淸肺飮子
SS	治鼻紅, 肺風瘡. 薄荷 一兩, 山茶花ㆍ胡麻仁ㆍ片芩(酒炒)ㆍ梔子ㆍ葛花ㆍ苦參ㆍ甘草 各七錢, 連翹ㆍ荊芥ㆍ芍藥ㆍ防風 各三錢. 右爲末, 每二錢, 茶淸調服, 後用搽藥. 《醫鑑》
DP	搽鼻去紅方
SS	白礬ㆍ水銀ㆍ京墨 各一錢, 杏仁 四十九箇, 輕粉 七分, 白楊葉 七箇, 大風子 四十九箇, 五味子 四十九粒, 核桃 七箇. 右爲末, 雞子淸調搽患處. 《醫鑑》


CC	面鼻紫黑
ZZ	面爲陽中之陽, 鼻居面之中, 一身之血, 運到面鼻, 皆爲至淸至精之血. 多酒之人, 酒氣熏蒸, 面鼻得酒, 血爲極熱, 熱血得寒, 汚濁凝澁而不行, 故色爲紫黑. 治宜化滯血, 生新血, 服淸血四物湯方見上, 氣弱者, 加酒黃芪. 《正傳》


CC	鼻涕
ZZ	詳見津液門.


CC	鼻嚔
ZZ	詳見言語門.


CC	鼻色占病
ZZ	靈樞曰, 鼻頭色靑爲痛, 色黑爲勞, 色赤爲風, 色黃者便難也. 色鮮明者, 有留飮也.
ZZ	鼻色靑, 腹中痛, 苦冷者死. 《正傳》
ZZ	鼻頭微白者, 亡血也. 赤者, 血熱也. 酒客多有之. 《三因》


CC	修養法
ZZ	常以手中指, 於鼻梁兩邊, 揩二三十遍, 令表裏俱熱, 所謂灌漑中岳, 以潤於肺也. 《養性》
ZZ	常去鼻中毛, 謂神氣出入之門戶也. 《養性》


CC	單方
XX	凡十五種.
DP	白鹽
SS	治酒齄. 和津唾, 常擦之爲妙. 《得效》
DP	白礬
SS	治鼻中瘜肉. 取枯礬末, 和猪脂, 綿裹塞鼻中, 甚妙. 《本草》
DP	硫黃
SS	治鼻紅如神. 硫黃化開, 入燒酒內淬三次爲末, 茄汁調敷, 三次卽效. 《種杏》
DP	雄黃
SS	療鼻中瘜肉. 取棗核大, 塞鼻中, 瘜肉自落. 《本草》
DP	輕粉
SS	治酒齄. 輕粉ㆍ硫黃, 爲末, 和津唾擦之. 又輕粉ㆍ硫黃ㆍ乳香ㆍ細辛, 爲末, 唾調付之. 《綱目》
DP	細辛
SS	除齆臭, 瘜肉. 與瓜蔕同用, 爲瓜丁散. 有人患瘜肉垂出外, 用此卽消盡. 《綱目》
DP	芎藭
SS	治鼻多涕. 或煎, 或末服幷佳. 《本草》
DP	乾薑
SS	治鼻塞. 爲末蜜和丸, 塞鼻中. 《本草》
DP	辛夷
SS	通鼻塞. 爲末, 葱茶淸點服一錢. 又綿裹塞鼻中. 《本草》
DP	皂角
SS	治鼻塞. 灸爲末, 取少許, 吹入鼻中. 又食物入鼻不出, 以末吹鼻, 取嚔卽出. 《本草》
DP	百草霜
SS	治久患鼻瘡膿, 極臭. 細硏爲末, 以冷水調下二錢. 《綱目》
DP	瓜蔕
SS	去鼻中瘜肉. 爲末, 綿裹塞之, 或和羊脂, 或和細辛皆佳. 《本草》
DP	胡荽
SS	治瘜肉. 擣爛塞鼻, 瘜肉自落. 《丹心》
DP	犬膽
SS	主鼻齆, 及鼻中瘜肉. 取瓜蔕ㆍ細辛末, 和膽汁, 塞鼻卽效. 《本草》
DP	狗頭骨灰
SS	和䃃砂少許, 搐鼻中, 瘜肉自化. 《丹心》
SS	歌曰, 狗頭灰一錢, 丁香半錢上, 細硏吹鼻中, 瘜肉化爲水. 《類聚》


CC	鍼灸法
ZZ	鼻流淸涕濁涕, 灸上星二七壯. 又取人中ㆍ風府ㆍ不愈, 又取百會ㆍ風池ㆍ風門ㆍ大椎《綱目》
ZZ	鼻塞不聞香臭, 取迎香ㆍ上星ㆍ合谷. 不愈, 灸人中ㆍ風府ㆍ百勞ㆍ前谷. 《綱目》
ZZ	鼻流臭穢, 取上星ㆍ曲差ㆍ合谷ㆍ人中ㆍ迎香. 《綱目》
ZZ	鼻中瘜肉, 取風池ㆍ風門ㆍ風府ㆍ人中ㆍ和髎. 《東垣》
ZZ	鼻涕多, 宜灸顖會ㆍ前頂ㆍ迎香. 《資生》


BB	口舌


CC	口曰玉池
ZZ	黃庭經曰, 玉池淸水灌靈根. 註曰, 玉池者, 口也. 淸水者, 津液也. 靈根者, 舌也.


CC	舌屬心
ZZ	內經曰, 心在竅爲舌. 又曰, 心氣通於舌, 心和則舌能知五味矣.
ZZ	舌者, 心之苗也. 《入門》
ZZ	舌爲心之官, 主嘗五味, 以布五藏焉. 心之本脈, 繫於舌根, 脾之絡脈, 繫於舌傍, 肝脈循陰器, 絡於舌本, 腎之津液, 出於舌端. 分布五藏, 心實主之. 三經爲四氣所中, 則舌卷不能言, 七情氣鬱, 則舌腫不能語, 至如心熱, 則舌破生瘡, 肝壅則出血如湧, 脾閉則白胎如雪, 此舌之爲病也. 《得效》


CC	口脣屬脾
ZZ	內經曰, 中央黃色, 入通於脾, 開竅於口. 故病在舌本. 又曰, 脾主口. 又曰, 脾在竅爲口.
ZZ	難經曰, 脾氣通於口, 脾和則能知五味矣.
ZZ	心主舌, 脾主脣口, 心脾二氣, 恒相通也. 《入門》
ZZ	脣屬脾, 風則瞤動, 寒則掀縮, 熱則乾裂. 血虛則無色, 氣鬱則瘡腫. 脣有病則隨證以治脾, 可也. 《入門》
ZZ	六府之華, 在脣四白. 《內經》


CC	脈法
ZZ	左寸洪數, 心熱口苦, 右寸浮數, 肺熱口辛. 左關弦數, 膽虛口苦, 洪實則肝熱口酸, 右關沈實, 脾熱口甘, 洪數則口瘡, 或爲重舌木舌. 《脈訣》
ZZ	口舌生瘡, 脈洪疾速, 若見脈虛, 中氣不足. 《回春》


CC	口舌主五味
ZZ	心氣通於舌, 能知五味, 脾氣通於口, 亦能知五穀之味.
ZZ	口之味, 熱勝則苦, 寒勝則鹹, 宿食則酸, 煩躁則澁, 虛則淡, 疸則甘, 勞鬱則口臭, 凝滯則生瘡, 口之津液, 通乎五藏, 藏氣偏勝, 則味應乎口. 《得效》
ZZ	傷胃陽虛, 則口中無味, 傷腎陰虛, 則口中有味. 《入門》
ZZ	龍腦雞蘇元, 治胃熱口臭, 肺熱喉腥, 脾熱口甛, 膽熱口苦, 肝熱口酸, 及胸中鬱熱等證. 方見血門
DD	口酸
ZZ	肝熱則口酸, 木乘脾口亦酸. 小柴胡湯方見寒門, 加草龍膽ㆍ靑皮, 甚者, 宜當歸龍薈丸方見五藏. 《入門》
DD	口苦
ZZ	心熱則口苦, 或生瘡, 宜凉膈散方見火門ㆍ瀉心湯方見五藏. 肝移熱於膽, 則口亦苦, 宜小柴胡湯, 加麥門冬ㆍ酸棗仁ㆍ地骨皮ㆍ遠志. 《丹心》
ZZ	內經曰, 有病口苦者, 名曰膽癉. 此人, 數謀慮不決, 故膽虛, 氣上溢, 而口爲之苦.
ZZ	又曰, 肝氣熱, 則膽泄口苦, 筋膜乾. 釋曰, 肝主謀慮, 膽主決斷, 盛汁三合. 膽或不決, 爲之急, 怒則氣上逆, 膽汁上溢, 故口苦. 宜龍膽瀉肝湯主之. 《綱目》
ZZ	口苦, 宜益膽湯. 《正傳》
DD	口甘
ZZ	脾熱則口甘, 或臭, 宜瀉黃散方見五藏ㆍ三黃湯. 《入門》
ZZ	內經曰, 有病口甘者, 病名爲何. 此五氣之溢, 名曰脾癉, 癉者, 熱也.
ZZ	胃熱則口甘, 胃虛則口淡. 《入門》
DD	口辛
ZZ	肺熱則口辛, 宜甘桔湯方見咽喉ㆍ瀉白散方見五藏.
ZZ	肺熱喉腥, 宜服加減瀉白散.
DD	口鹹
ZZ	腎熱則口鹹, 宜滋腎丸方見小便ㆍ滋陰大補丸方見虛勞. 《入門》
EP	龍膽瀉肝湯
SS	治口苦. 柴胡 一錢, 黃芩 七分, (生)甘草ㆍ人參ㆍ天門冬ㆍ黃連ㆍ草龍膽ㆍ山梔仁ㆍ麥門冬ㆍ知母 各五分, 五味子 七粒. 右剉, 作一貼, 水煎, 空心服, 忌辛熱物. 《綱目》
EP	益膽湯
SS	治謀慮不決, 膽虛, 氣上溢, 口苦. 黃芩ㆍ人參ㆍ甘草 各一錢, 遠志 七分, 官桂 五分, 苦參ㆍ茯神 各三分. 右剉, 作一貼, 水煎服. 《河間》
EP	三黃湯
SS	治脾熱口甘. 黃連ㆍ黃芩ㆍ梔子ㆍ石膏ㆍ芍藥ㆍ桔梗ㆍ陳皮ㆍ茯苓 各八分, 白朮ㆍ甘草 各三分. 右剉, 作一貼, 入烏梅一箇, 水煎服. 《回春》
EP	加減瀉白散
SS	治肺熱喉腥. 桑白皮 二錢, 桔梗 一錢半, 地骨皮ㆍ甘草(灸) 各一錢, 黃芩ㆍ麥門冬 各五分, 五味子 十五粒, 知母 七分. 右剉, 作一貼, 水煎服, 日二, 忌酒麪, 辛熱之物.
SS	一人膏粱喜飮, 因勞心過度, 肺氣有傷, 以致氣出腥臭, 唾稠粘, 口苦, 舌乾. 服此而愈. 《寶鑑》


CC	口臭
ZZ	口臭者, 胃熱也.
ZZ	虛火鬱熱, 蘊於胸中, 乃作口臭, 宜芎芷膏. 《入門》
ZZ	口臭一證, 乃熱氣蘊積胸膈之間, 挾熱而衝發於口也. 《直指》
ZZ	心勞味厚, 氣出腥臭, 宜加減瀉白散方見上.
ZZ	多食肉人, 口臭不可近, 宜神功丸方見牙齒.
ZZ	胃熱口臭, 宜龍腦雞蘇元方見血門ㆍ加減甘露飮ㆍ升麻黃連丸.
ZZ	吐膿血如肺癰狀, 口臭, 他方不應, 宜消風散方見風門, 入男子髮灰, 淸米飮調下, 兩服可除. 《丹心》
ZZ	一人病口臭, 如登厠, 雖親戚莫肯與對語. 戴人曰, 肺金本主腥, 金爲火所乘, 火主臭, 應便如是也. 久則成腐, 腐者, 腎也. 此亢極則反兼水化也. 病在上, 宜涌之. 以茶調散方見吐門吐之, 去其七分, 夜以舟車丸方見下門, 下五七行, 比朝而臭斷. 《子和》
DP	芎芷膏
SS	治口氣熱臭. 川芎ㆍ白芷 等分, 爲末, 蜜丸芡實大, 每一丸. 臨臥噙和. 《得效》
DP	加減甘露飮
SS	治胃熱口臭, 口瘡, 牙宣. 熟地黃ㆍ生地黃ㆍ天門冬ㆍ黃芩ㆍ枇杷葉ㆍ茵蔯ㆍ枳殼ㆍ石斛ㆍ甘草 各一兩, 犀角 三錢. 右爲末. 每二錢, 水煎服. 此方有犀角一味, 甚有道理, 有奇效. 《本事》
DP	升麻黃連丸
SS	治口臭穢惡, 人不得近. 黃芩(酒洗) 二兩, 黃連 一兩, 生薑取汁ㆍ蓮花ㆍ靑皮ㆍ升麻 各五錢, (生)甘草 三錢, 白檀香 二錢. 右爲末, 蒸餠和丸彈子大, 每一丸, 細嚼, 白湯下. 《正傳》


CC	口糜
ZZ	口糜者, 口瘡糜爛也. 《入門》
ZZ	內經曰, 膀胱移熱於小腸, 隔腸不便, 上爲口糜. 宜移熱湯ㆍ柴胡地骨皮湯.
ZZ	藏府積熱, 口舌生瘡, 宜局方凉膈散方見火門, 回春凉膈散亦可.
ZZ	口舌生瘡, 宜玉芝飮子ㆍ升麻散ㆍ兼用龍石散, 或碧雪糝之, 鵬砂元含化. 久年口瘡, 宜黑參丸. 《入門》
ZZ	口瘡赤者, 心熱. 宜乳香散, 及天花粉末糝之, 白者, 肺熱. 宜沒藥散ㆍ靑金散, 及黃柏ㆍ蓽撥爲末糝之, 良久, 以水漱口. 《入門》
ZZ	口舌瘡糝藥, 見下, 可擇而用之.
DP	移熱湯
SS	治口糜, 心胃壅熱, 口瘡糜爛. 導赤散方見五藏, 合四苓散方見大便各等分, 煎服. 內經曰, 膀胱移熱於小腸, 上爲口糜. 好飮酒人, 多有此疾. 《綱目》
DP	柴胡地骨皮湯
SS	治膀胱移熱小腸, 上爲口糜. 柴胡ㆍ地骨皮 各二錢半. 右剉, 作一貼, 煎服. 《河間》
DP	回春凉膈散
SS	治三焦火盛, 口舌生瘡. 連翹 一錢二分, 黃芩ㆍ梔子ㆍ桔梗ㆍ黃連ㆍ薄荷ㆍ當歸ㆍ生地黃ㆍ枳殼ㆍ赤芍藥ㆍ甘草 各七分. 右剉, 作一貼, 水煎服. 《回春》
DP	玉芝飮子
SS	治膈熱, 口舌生瘡, 咽喉腫痛. 甘草(灸) 二兩, 藿香葉ㆍ石膏(煅)ㆍ梔子仁 各一兩. 右爲末, 每一錢, 新水調下. 《東垣》
DP	升麻散
SS	治心脾有熱, 口舌生瘡破裂. 升麻ㆍ玄參ㆍ川芎ㆍ生地黃ㆍ麥門冬 各一錢, 大黃ㆍ黃連ㆍ黃芩ㆍ甘草 各五分. 右剉, 作一貼, 入薑 三片, 棗 二枚, 水煎服. 《直指》
DP	鵬砂元
SS	治口舌生瘡, 口臭. 寒水石 二兩半, 鵬砂 五錢, 馬牙硝 一錢, 龍腦ㆍ麝香 各五分. 右爲末, 以甘草五錢浸汁熬膏, 搜和作丸芡實大, 含嚥津下, 或取末摻之. 《直指》
DP	黑參丸
SS	治口舌生瘡, 連年不愈. 玄參ㆍ天門冬ㆍ麥門冬. 右等分爲末, 蜜丸彈子大, 每噙化一丸. 《丹心》
DD	虛火口瘡
ZZ	口瘡, 服涼藥不愈者, 此中焦氣不足, 虛火泛上. 先用理中湯方見寒門, 甚者加附子. 《丹心》
ZZ	陰虛者, 四物湯方見血門, 加知母ㆍ黃柏, 虛火泛上, 甘草ㆍ乾薑爲末, 細嚼噙之. 《入門》


CC	脣腫脣瘡
ZZ	宜瀉胃湯ㆍ薏苡仁湯ㆍ芍藥湯.
ZZ	脣舌焦燥, 口破生瘡, 盖心脾受熱所致也. 水浸黃連重湯, 烑而飮之. 若大渴, 少飮竹葉石膏湯方見寒門. 《直指》
ZZ	脣瘡, 久不差, 八月藍葉, 擣取汁洗, 不過三日差. 《丹心》
ZZ	又白荷花瓣, 貼之神效, 如開裂出血者卽止. 《丹心》
DP	瀉胃湯
SS	治胃實熱, 脣口乾裂, 煩渴便秘. 大黃 二錢半, 葛根 一錢, 桔梗ㆍ枳殼ㆍ前胡ㆍ杏仁 各五分. 右剉, 作一貼, 入生薑 三片, 水煎服. 《入門》
DP	薏苡仁湯
SS	治風腫在脾, 脣口瞤動. 薏苡仁ㆍ防己ㆍ赤小豆(炒)ㆍ甘草(灸) 各一錢半. 右剉, 水煎服. 《得效》
DP	芍藥湯
SS	治脾火盛, 口脣生瘡, 或多食易飢. 赤芍藥ㆍ梔子ㆍ黃連ㆍ石膏ㆍ連翹ㆍ薄荷 各一錢, 甘草 五分. 右剉, 作一貼, 水煎服. 《回春》


CC	繭脣
ZZ	口脣緊小, 不能開合, 飮食不得, 不急治則死. 此亦奇病, 名曰繭脣, 又曰緊脣, 亦曰瀋脣. 實者, 瀉黃散方見五藏, 瀉黃飮子, 腫者, 薏苡仁湯方見上, 兼用黃柏散ㆍ白灰散傅之. 《濟生》
ZZ	外用靑皮燒灰, 猪脂調搽, 仍將靑皮灰末每一錢, 酒調服之. 《入門》
ZZ	亂髮, 露蜂房, 六畜毛燒灰, 猪脂調搽. 《得效》
ZZ	又蛇蛻皮, 或蠐螬燒爲灰, 猪脂調傅. 《得效》
DP	瀉黃飮子
SS	治風熱蘊於脾經, 脣燥瀋裂無色. 升麻ㆍ白芷ㆍ枳殼ㆍ黃芩ㆍ防風ㆍ半夏ㆍ石斛 各一錢, 甘草 五分. 右剉, 作一貼, 入薑 五片, 煎服. 《濟生》
DP	黃柏散
SS	治脣繭. 黃柏 二兩, 以五倍子ㆍ密陀僧 各二錢, 甘草 二分. 爲末, 水調, 塗黃柏上灸乾, 再塗再灸, 藥盡爲度, 然後將柏作薄片, 臨臥, 貼繭脣上, 天明卽愈. 《入門》
DP	白灰散
SS	治緊脣. 白布作燈炷如指大, 安斧刃上, 燃炷令汗出, 拭取付脣上, 日二三度. 故靑布亦佳, 猪脂調付尤佳. 《得效》


CC	舌腫
ZZ	舌腫滿口, 氣不得吐者, 名曰木舌. 《入門》
ZZ	木舌, 心脾熱壅也. 《入門》
ZZ	木舌者, 舌腫麤大, 漸漸腫硬滿口, 不急治卽塞, 殺人也. 《綱目》
ZZ	木舌者, 舌腫硬, 不和軟也. 百草霜ㆍ芒硝ㆍ滑石, 爲末, 酒調傅之. 《丹心》
ZZ	木舌治法, 用紫雪二錢方見火門, 竹瀝和勻, 頻抹口中自消. 《綱目》
ZZ	諸般舌腫脹, 取龍腦破毒散方見咽喉半錢, 以指蘸藥, 擦舌上下, 嚥津下. 《丹心》
ZZ	一老人, 舌根腫起, 漸至滿口, 勢甚凶. 戴人曰, 血實者, 宜決之. 以鈹鍼, 日砭八九次出血, 約二三盞, 漸覺腫消痛減. 夫舌者, 心之外候, 心主血, 故血出而愈. 《子和》
ZZ	舌腫, 宜黃連湯ㆍ淸熱如聖散ㆍ琥珀犀角膏ㆍ霜鹽散.
DP	黃連湯
SS	治心火舌上生瘡, 或舌上腫燥裂, 或舌尖出血, 或舌硬. 黃連(酒炒)ㆍ梔子(炒)ㆍ生地黃(酒洗)ㆍ麥門冬ㆍ當歸(酒洗)ㆍ赤芍藥 各一錢, 犀角ㆍ薄荷ㆍ甘草 各五分. 右剉, 作一貼, 水煎, 食後服. 《回春》
DP	淸熱如聖散
SS	治舌下腫如核大, 破出黃痰後復發者. 連翹 一錢半, 惡實ㆍ黃連 各一錢, 天花粉ㆍ梔子仁 各七分, 枳殼ㆍ柴胡ㆍ荊芥ㆍ薄荷 各五分, 甘草 三分. 右剉, 作一貼, 入燈心一團, 水煎, 稍冷服. 《回春》
DP	琥珀犀角膏
SS	治咽喉, 口舌生瘡菌, 其效如神. 酸棗仁ㆍ茯神ㆍ人參 各二錢, 犀角ㆍ琥珀ㆍ朱砂 各一錢, 龍腦 一字. 右細末, 蜜丸彈子大, 每一丸, 以麥門冬煎湯化服, 一日用三五丸. 《入門》
DP	霜鹽散
SS	治舌忽腫大. 百草霜ㆍ靑鹽 等分, 爲末, 井水調塗舌上. 無靑鹽, 則白鹽亦可. 《入門》


CC	重舌
ZZ	附舌根而重生小舌, 謂之重舌, 鍼刺去惡血卽愈. 《入門》
ZZ	舌根下, 生形如舌而小, 謂之重舌. 其着頰裏, 及上顎如此者, 名曰重顎, 其着齒齦上如此者, 名曰重齦, 皆刺之去血, 可也. 《綱目》
ZZ	重舌者, 心脾熱盛也. 宜靑黛散. 《入門》
ZZ	舌腫滿口, 不能聲, 飮食不通, 名曰重舌. 蒲黃頻摻患處, 調竹瀝尤妙. 黃連煎湯, 頻呷之, 以瀉心火. 《入門》
ZZ	黃柏末, 以竹瀝調塗. 又百草霜ㆍ焰硝ㆍ滑石末, 酒調傅之. 《入門》
ZZ	重舌, 用如聖勝金鋌方見咽喉, 以開關竅. 《得效》
ZZ	重舌, 紫雪方見火門, 和竹瀝塗之, 嚥其汁. 《綱目》
DP	靑黛散
SS	治重舌. 黃連ㆍ黃柏 各三錢, 靑黛ㆍ馬牙硝ㆍ朱砂 各六分, 雄黃ㆍ牛黃ㆍ鵬砂 各三分, 龍腦 一分. 右爲末, 先以薄荷汁拭口中, 以藥末摻之, 咽瘡腫亦佳. 《入門》
DD	重舌擦法
ZZ	重舌極證, 用指去爪, 先於舌下筋上, 擦至根, 漸深深擦入, 如此三次. 又用指蘸水, 取項後燕窠小坑中筋, 自上赶下, 至小屈, 深深擦入, 亦三次. 小兒若飮乳勝前, 則病去矣. 《得效》


CC	木舌
ZZ	與舌腫同治.


CC	舌衄
ZZ	詳見血門.


CC	舌長舌短
ZZ	舌吐不收, 名曰陽强, 舌縮不能言, 名曰陰强. 《醫鑑》
ZZ	傷寒熱病後, 犯房得病, 名曰陰陽易, 舌出數寸而死. 《仲景》
ZZ	傷寒熱病後, 舌出寸餘, 累日不收, 以片腦爲末, 糝舌上, 應手而縮, 須用五錢方愈. 《醫說》
ZZ	一婦因産子, 舌出不能收. 周眞見之, 以朱砂傅其舌, 令作産子狀, 以兩女扶掖之, 乃于壁外置瓦盆, 墮地作聲, 聲聞而舌收矣. 《入門》
ZZ	足厥陰氣絶, 則舌卷而短. 厥陰者, 肝也. 肝主筋, 聚于陰器, 而絡于舌本. 故肝絶則舌卷卵縮. 《靈樞》
ZZ	舌者, 心之官. 心病者, 舌卷而短. 《靈樞》


CC	舌上生胎
ZZ	舌者, 心之官, 法應南方火, 本紅而澤. 傷寒邪氣在表者, 舌卽無胎, 及邪氣傳裏, 津液結搏, 則舌上生胎矣. 《明理》
ZZ	舌上胎滑者, 以丹田有熱, 胸中有寒, 邪氣初傳入裏也. 《仲景》
ZZ	寒變爲熱, 則舌上之胎, 不滑而澁. 是熱耗津液, 而滑者已乾也. 若熱聚於胃, 則爲之舌黃. 金匱曰, 舌黃者, 下之黃自去. 若舌上黑色者, 又爲熱之極也. 靈樞曰, 熱病口乾舌黑者死. 心開竅於舌, 黑爲腎色, 水火相刑, 故知必死. 《明理》
ZZ	腎虛有火, 是爲無根虛火, 舌色淡黑一二點, 用補腎降火之藥. 《入門》
ZZ	舌胎, 用擦舌法.
ZZ	凡舌黑俱系危證, 惟冷而滑如淡墨然者, 乃無根之火也. 《入門》
DD	擦舌法
ZZ	舌胎白而滑, 生薑蘸蜜擦之, 或以生薑蜜水洗之. 若舌胎黃赤燥澁者, 取新靑布裹指, 蘸冷水, 頻頻擦之. 輕者易脫, 重者難脫, 必須大下之, 津液還而胎自退矣. 《入門》


CC	舌生芒刺
ZZ	舌生芒刺, 結熱甚也. 《入門》
ZZ	舌生紅粟, 紫雪方見火門, 和竹瀝塗之. 《入門》
ZZ	勞心, 舌生瘡菌, 宜琥珀犀角膏方見上.
ZZ	脾熱, 舌胎乾澁如雪, 宜薄荷蜜ㆍ氷蘗丸. 《入門》
ZZ	舌燥澁, 如楊梅刺者, 生薑切厚片蘸蜜, 於舌上揩之, 其刺立消, 神效. 《東垣》
DP	薄荷蜜
SS	治舌上生瘡, 或白胎乾澁如雪, 語話不眞. 薄荷自然汁, 與白蜜等分, 調勻傅之, 良. 先以生薑 厚片蘸蜜水, 揩洗後付藥. 《三因》
SS	生薑蜜水揩洗後, 用朱砂ㆍ雄黃ㆍ鵬砂ㆍ腦麝 各少許, 爲末傅, 亦良. 《得效》
DP	氷蘗丸
SS	治口舌生瘡粟. 黃柏ㆍ薄荷ㆍ鵬砂 各等分, 龍腦 減半. 右爲末, 蜜丸彈子大, 噙化. 《入門》


CC	口舌寸數
ZZ	脣至齒長九分, 口廣二寸半, 齒以後至會厭, 深三寸半, 大容五合. 舌重十兩, 長七寸, 廣二寸半. 《靈樞》


CC	失欠脫頷
ZZ	凡欠伸頰車蹉跌, 但開不能合, 以酒飮令大醉, 睡中吹皂角末, 搐其鼻, 令嚔卽自正. 《三因》
ZZ	因欠, 輔車蹉, 不得張口. 一人以兩手, 牽其頤, 以漸推之, 則復入矣. 當疾出, 其指恐咬傷. 《得效》
ZZ	輔車開, 不可合, 南星爲末, 薑汁調付, 以帛縛合, 一宿而愈, 去風也. 《得效》
ZZ	頷骨脫, 令患人坐定, 用手揉瞼百十遍, 將患人口張開, 用兩大拇指, 入患人口內, 拿定牙, 外用兩手指, 將下頷往上兜, 卽入口正矣. 《醫林》
ZZ	治人呵欠, 口不能開, 及卒然牙關緊急, 水不能入, 以致不救, 卽取鹽梅二箇, 取肉擦牙, 卽當口開. 若不能合, 再用鹽梅肉, 擦兩牙, 注候開合當止, 却服治風藥. 《十三方》


CC	自囓舌頰
ZZ	靈樞曰, 帝問人之自囓舌者, 何氣使然. 岐伯曰, 此厥逆走上, 脈氣皆至也. 少陰氣至, 則囓舌, 少陽氣至, 則囓頰, 陽明氣至, 則囓脣.
ZZ	神聖復氣湯方見胸部, 治咬頰, 咬脣, 咬舌, 舌根强硬, 如神. 《東垣》


CC	口流涎
ZZ	詳見津液門.


CC	口噤不開
ZZ	詳見風門.


CC	視脣舌占病
ZZ	脾肺病久, 則虛而脣白. 脾者, 肺之母, 母子皆虛, 不能相營, 故名曰怯. 脾主脣, 脣白而光澤者吉, 白如枯骨者死. 《錢乙》
ZZ	血氣虛怯, 爲冷所乘, 則脣靑. 又額黑脣靑爲寒. 《錢乙》
ZZ	足太陰氣絶則脣反, 脣反者死. 脣者, 肉之本, 脣反者, 肉先死也. 《靈樞》
ZZ	舌卷而短, 若脣靑卵縮者, 必死, 肝絶故也. 《綱目》
ZZ	傷寒熱病, 口如魚口, 不能復閉而氣出多, 不反者死. 《扁鵲》
ZZ	病人口張者, 三日死. 《扁鵲》
ZZ	病人, 脣反, 人中滿者死. 《扁鵲》
ZZ	舌本爛, 熱不止者逆. 《得效》
ZZ	脣口俱腫赤者, 是熱極也. 脣口俱靑黑者, 寒極也. 《回春》


CC	小兒口舌病
ZZ	小兒口瘡, 難用藥, 以大南星, 取中心龍眼大爲末, 醋調塗兒脚心, 甚妙. 《綱目》
ZZ	白礬, 或吳茱萸爲末, 醋調塗脚心, 亦效. 《綱目》
ZZ	小兒口瘡, 黃柏ㆍ靑黛 等分, 片腦 少許, 爲末, 竹瀝調付之. 《入門》
ZZ	乳母, 宜服瀉心湯方見五藏ㆍ凉膈散方見火門.
ZZ	小兒口瘡, 薄荷汁, 拭口內, 西瓜水, 徐徐飮之. 《入門》
ZZ	巴豆肉一粒擣爛, 黃丹少許, 和捏作餠, 外用紙護貼眉心半刻許, 去之立效. 《丹心》
ZZ	重舌木舌, 依上法治之.
ZZ	小兒弄舌者, 脾藏有微熱, 令舌絡微緊, 故時時舒舌出也. 瀉黃散方見五藏, 徐徐服之. 若大病後, 弄舌者凶. 《錢乙》


CC	口舌瘡糝付藥
ZZ	宜赴宴散ㆍ兼金散ㆍ黃白散ㆍ綠袍散ㆍ碧雪ㆍ換金散ㆍ龍石散ㆍ乳香散ㆍ沒藥散ㆍ靑金散.
DP	赴宴散
SS	治口瘡. 五倍子 一兩, 黃柏(蜜灸紫色)ㆍ滑石 各五錢. 右爲末, 每取半錢, 糝口內, 奇效. 《澹寮》
SS	又方, 治赤白口瘡. 黃柏ㆍ靑黛ㆍ密陀僧 等分, 爲末, 糝之. 《丹心》
SS	又方, 治口瘡糜痛. 黃連ㆍ黃柏ㆍ黃芩ㆍ梔子ㆍ細辛ㆍ乾薑 各等分, 爲末, 先以米泔漱口, 後糝之. 《回春》
SS	又方, 細辛ㆍ黃柏(炒) 等分, 爲末, 糝口內, 吐涎卽差. 《丹心》
DP	兼金散
SS	治熱毒, 生口舌瘡. 黃連ㆍ細辛 等分, 爲末, 先以布巾蘸水拭淨患處, 乃糝藥, 吐涎卽愈. 《三因》
DP	黃白散
SS	治口瘡, 幷口中疳瘡如神. 黃柏ㆍ孩兒茶ㆍ(枯)白礬 各等分, 爲末. 先以冷米湯漱口, 乃糝之. 《回春》
DP	綠袍散
SS	治口瘡. 黃柏(蜜灸) 一兩, 靑黛 三錢, 片腦 二分. 右爲末, 糝患處, 吐出涎卽愈. 《醫鑑》
DP	碧雪
SS	治口舌生瘡, 舌强, 腮腫, 喉閉. 蒲黃ㆍ靑黛ㆍ鵬砂ㆍ焰硝ㆍ甘草 各等分, 爲末, 以手指糝於口中, 嚥津下. 《得效》
DP	換金散
SS	治毒熱口瘡. 乾薑ㆍ黃連 等分, 爲末, 糝瘡上, 初若不堪, 應手卽愈. 《得效》
DP	龍石散
SS	治口舌生瘡, 咽嗌腫塞. 寒水石 三兩, 朱砂 二錢半, 片腦 二分. 右爲末, 糝患處, 日三五次.
DP	乳香散
SS	治赤口瘡. 乳香ㆍ沒藥 各一錢, 白礬 半錢, 銅綠 少許. 右爲末, 糝之. 《綱目》
DP	沒藥散
SS	治白口瘡. 乳香ㆍ沒藥ㆍ雄黃 各一錢, 輕粉 半錢, 巴豆霜 少許. 右爲末, 糝之. 《綱目》
DP	靑金散
SS	治白口瘡急惡, 狀如木耳. 五倍子ㆍ靑黛 各四錢, 爲末, 油調, 貼瘡上. 喉中瘡爛, 以竹管吹入, 有涎吐之. 《丹心》


CC	口舌瘡外治法
ZZ	宜茱萸散ㆍ如聖散ㆍ濯足法ㆍ化毒法.
DP	茱萸散
SS	治口瘡及咽痛. 吳茱萸ㆍ地龍 等分, 爲末, 米醋入生麴調塗足心, 神效. 《得效》
SS	或只用茱萸爲末, 水調付足心, 亦愈. 《得效》
SS	治滿口生瘡. 草烏ㆍ南星 各一箇, 生薑 一塊, 爲末, 每二錢, 醋調, 臨臥時, 貼手足心, 便愈. 《本事》
DP	如聖散
SS	治小兒口瘡, 不能吮乳. 巴豆 一粒或二粒(去皮硏爛, 不去油), 入朱砂ㆍ黃丹 各少許, 付紙上. 剃開兒顖上髮, 貼在顖門上. 如四邊起粟米泡, 便用溫水洗去藥, 更用菖蒲水洗之便安, 如神. 《簡易》
DP	濯足法
SS	治下虛上壅, 口舌生瘡. 白礬 二三兩, 爲末, 用熱湯化, 以浸足, 半日卽效. 《丹心》
DP	化毒法
SS	凡口瘡無問新久. 夜臥, 將自己兩丸, 以手左右交揉, 三五十遍, 睡覺行之, 三五度便差. 《東垣》


CC	酒客喉舌生瘡
ZZ	詳見內傷.


CC	諸蟲入口
ZZ	詳見救急.


CC	補舌斷方
ZZ	治大人小兒, 偶含刀在口, 割斷舌頭, 已垂落而未斷, 用雞子白軟皮, 袋了舌頭, 用破血丹, 蜜調塗舌根. 斷血, 却以蜜調蠟, 稀稠得所, 敷在雞子皮上, 盖性軟, 能透藥性故也. 常勤添敷, 三日舌接住, 方去雞子皮, 只用蜜蠟勤敷, 七日全安. 《醫林》
ZZ	自行被跌仆, 穿斷舌心, 血出不止, 以鵝翎蘸米醋, 頻刷斷處, 其血卽止. 仍用蒲黃ㆍ杏仁ㆍ鵬砂 少許, 爲末, 蜜調成膏, 噙化而安. 《入門》
ZZ	治舌頭被人咬去, 取諸瘡門, 治下疳瘡藥, 先以乳香ㆍ沒藥煎水, 噙口中止痛, 後抹上藥, 卽長全有效. 卽黑鉛ㆍ水銀ㆍ寒水石ㆍ輕粉ㆍ鵬砂, 五味方也. 《回春》
ZZ	補脣舌方, 用鮮蟹燒灰每二錢, 同乳香ㆍ沒藥各二錢半塗之, 卽生肉. 如多, 去脣舌, 用川烏ㆍ草烏爲末, 攤紙一條, 以涼水調合貼之, 卽不覺疼, 可用刀取. 如流血, 以陳石灰塗之卽止. 愈後舌硬, 用白雞冠血, 點之卽軟. 《醫鑑》
DP	破血丹
SS	天花粉 三兩, 赤芍藥 二兩, 薑黃ㆍ白芷 各一兩. 右爲末, 每用少許, 乾糝或蜜調塗之. 《醫林》


CC	單方
XX	凡三十二種.
DP	白礬
SS	治口瘡. 熱水半椀, 入白礬一撮, 待溫漱口, 數次愈. 《種杏》
SS	生白礬爲末, 付之亦效. 《丹心》
DP	膽礬
SS	治口瘡. 取礬火煆爲末, 付瘡上, 吐涎便差. 《本草》
SS	膽礬一塊, 百沸湯泡開, 含漱卽差. 《綱目》
DP	百草霜
SS	舌卒腫如猪胞狀滿口, 不治卽死. 以霜細硏, 醋調塗之, 立差. 《丹心》
SS	治舌忽然腫, 破釜底墨硏細, 醋調塗舌上下, 脫去更付, 入鹽尤佳. 先鍼決出血, 付藥尤妙. 《綱目》
DP	井華水
SS	治口臭. 正朝取水含口, 吐置厠下, 數度卽差. 《本草》
DP	鵬砂
SS	治舌腫脹出口. 鵬砂爲末, 生薑片蘸藥, 揩腫處卽退. 《綱目》
SS	口瘡, 鵬砂ㆍ焰焇, 含口中, 以南星爲末, 醋調, 貼足心神效. 《正傳》
DP	馬牙硝
SS	治重舌. 取硝爲末, 付舌下, 日三. 《本草》
DP	升麻
SS	治口瘡, 及口氣疳䘌. 濃煎湯, 入鹽, 頻頻含漱. 《本草》
DP	細辛
SS	治口臭, 及䘌齒腫痛. 煮取濃汁, 熱含冷吐卽差. 《本草》
DP	黃連
SS	治口舌生瘡. 以好酒煮黃連取汁, 呷下, 立愈. 《丹心》
DP	蒲黃
SS	治重舌, 及舌生瘡. 微炒糝之卽差. 《本草》
SS	舌腫大滿口, 眞蒲黃頻糝舌上, 且呷黃連湯瀉心火. 《正傳》
DP	益智
SS	治心氣不足, 口臭. 益智去殼, 加甘草爲末, 乾嚥下, 或沸湯點服. 《得效》
DP	茴香
SS	除口氣臭. 取苗莖, 煮作羹飮, 及生食幷得. 《本草》
DP	射干
SS	療老血在心脾間, 咳唾, 言語氣臭. 取根, 煮湯飮之. 《本草》
DP	香薷
SS	治口臭甚捷, 丁香不及焉. 煮取汁, 或飮或漱爲妙. 《丹心》
DP	五倍子
SS	治口瘡. 爲末糝之, 便可飮食. 《本草》
SS	口瘡糜痛, 五倍子 一兩, (蜜灸)黃柏ㆍ滑石 各五錢, 銅綠 二錢, 麝香 二分半, 爲末糝之, 極效. 《正傳》
SS	治緊脣, 五倍子ㆍ訶子肉 等分, 爲末, 付貼脣上, 立效. 《丹心》
DP	薔薇根
SS	治口舌生瘡爛久不差. 濃煎汁, 稍稍含漱, 溫含冷吐卽效. 冬取根, 夏取莖葉用. 《本草》
DP	白楊樹枝
SS	治口瘡. 取枝, 漿水煎, 和鹽含漱. 《本草》
DP	檳榔
SS	治口吻生瘡白爛者. 燒灰, 入輕粉少許, 乾糝之. 《得效》
DP	黃柏
SS	治口瘡如神. 蜜炒爲細末塗之. 《湯液》
SS	黃柏醋漬, 含之亦愈. 《本草》
SS	心脾熱, 舌頰生瘡, 蜜灸黃柏與靑黛, 爲末糝之差. 《本草》
DP	苦竹葉及瀝
SS	治口瘡. 煎葉湯漱口, 取瀝塗之. 《本草》
DP	蜜
SS	療脣口瘡. 常含之. 《本草》
DP	螻蛄
SS	治口瘡. 以好墨硏螻蛄細, 付之立效. 盖螻蛄走小腸膀胱, 其效甚速. 《綱目》
DP	蛇蛻
SS	治緊脣, 及重顎, 重齦. 燒爲末, 先拭後付. 《本草》
DP	白梅
SS	治口臭. 常含之, 可以香口. 《本草》
DP	柚子
SS	治飮酒人口臭. 可啖之, 又煎湯飮. 《本草》
DP	甛瓜
SS	主口臭. 甛瓜子作末, 蜜丸櫻桃大, 每朝, 淨漱含化一丸.
SS	口瘡, 嚥瓜中汁. 《本草》
DP	西瓜
SS	治口瘡. 取瓜中漿, 徐徐飮之. 冬月則取皮燒灰噙之. 《丹心》
DP	人乳汁
SS	老人患口瘡, 不能食, 飮人熱乳, 甚良. 《本草》
DP	亂髮灰
SS	治口臭不可近, 亂髮灰一錢, 井花水調下, 空心. 《醫說》
SS	舌腫, 亂髮灰, 水調下. 《綱目》
DP	羊乳
SS	主小兒口瘡爛, 取乳, 常常含嚥. 又治舌腫, 吮之差. 《本草》
DP	萆麻子
SS	治舌腫脹出口, 取油蘸紙撚, 燒烟熏之卽愈. 《綱目》
DP	紫蘇葉
SS	治飛絲入口舌間, 生泡, 取葉細嚼, 白湯送下, 立效. 《丹心》


CC	鍼灸法
ZZ	口瘡, 取承漿ㆍ合谷ㆍ人中ㆍ長强. 又取金津玉液各出血. 《綱目》
ZZ	又取委中, 瀉後谿, 此二穴, 乃心火腎水二經之表. 《綱目》
ZZ	膽兪ㆍ小腸兪 各灸七壯. 又刺太衝ㆍ勞宮. 《東垣》
ZZ	舌腫難言, 取廉泉ㆍ金津ㆍ玉液, 各以三稜出血. 又取天突ㆍ少商ㆍ然谷ㆍ風府. 《綱目》
ZZ	舌卷, 取液門ㆍ二間. 《綱目》
ZZ	舌縱涎下, 取陰谷. 《綱目》
ZZ	舌急, 取瘂門, 舌緩, 取風府. 《資生》
ZZ	凡舌腫脹甚, 先刺舌尖, 或舌上, 或舌傍出血. 惟舌下廉泉穴禁鍼. 《回春》
ZZ	緊脣不能開合, 灸手虎口, 男左女右. 又灸承漿三壯. 《得效》
ZZ	凡舌腫, 舌下, 必有噤蟲, 狀如螻蛄臥蠶, 有頭有尾, 頭少白, 可燒鍼烙烙頭上卽消. 《三因》
ZZ	舌腫如猪胞, 以鍼刺舌下兩傍大脈, 血出卽消. 切勿刺中央脈, 血不止則死. 若誤刺, 以銅筯, 火燒烙之. 或醋調百草霜, 塗之, 須臾自消. 此患人多不識, 失治則死. 《得效》


BB	牙齒


CC	齒者骨之餘
ZZ	齒者, 骨之餘, 腎主營養, 呼吸之門戶也. 《得效》
ZZ	齒者, 骨之所終, 髓之所養, 腎實主之. 故經云, 腎衰則齒豁, 精盛則齒堅, 虛熱則齒動. 《直指》
ZZ	牙齒骨屬, 腎之標也. 《入門》


CC	上下齦屬手足陽明
ZZ	牙齒, 是手足陽明脈之所過. 上齦隷於坤土, 乃足陽明胃之所貫絡也. 止而不動. 下齦嚼物, 動而不休, 手陽明大腸之脈所貫絡也. 《東垣》


CC	齒病惡寒惡熱
ZZ	靈樞曰, 胃惡熱而喜淸冷, 大腸惡淸冷而喜熱.
ZZ	足陽明胃絡脈, 入齒上縫, 其病喜寒飮而惡熱飮. 手陽明大腸絡脈, 入齒下縫, 其病喜熱飮而惡寒飮. 《入門》
ZZ	熱牙痛怕冷水, 冷牙疼怕熱水, 不怕冷熱, 乃風牙痛. 《入門》
ZZ	胃有實熱, 上齒痛尤甚, 宜凉膈散方見火門, 大黃(酒蒸)爲君, 加知母ㆍ石膏ㆍ升麻爲佐, 煎水, 頻頻含嚥卽愈. 《東垣》
ZZ	上片牙痛, 亦屬足少陰腎經虛熱, 宜細辛湯. 下片牙痛, 屬手陽明虛熱有風, 宜白芷湯. 《醫鑑》
ZZ	微惡寒飮, 大惡熱飮, 宜立效散. 《東垣》
DP	細辛湯
SS	細辛 一錢半, 蔓荊子ㆍ鼠粘子 各一錢, 升麻ㆍ黃連ㆍ防己 各七分, 黃柏ㆍ知母(幷酒炒) 各五分, 薄荷 三分, 蓽撥 一分. 右剉, 作一貼, 水煎服. 《醫鑑》
DP	白芷湯
SS	防風ㆍ荊芥ㆍ連翹ㆍ白芷ㆍ薄荷ㆍ赤芍藥ㆍ石膏 各一錢. 右剉, 作一貼, 水煎服. 《醫鑑》
DP	立效散
SS	治牙齒痛不可忍, 微惡寒飮, 大惡熱飮. 草龍膽(酒洗) 三錢, 防風 一錢, 升麻 七分, 甘草(灸) 五分, 細辛 三分. 右剉, 作一貼, 水煎去滓, 以匙抄在口中渫痛處, 少頃卽止. 如多惡熱飮, 加龍膽一錢. 《東垣》


CC	牙齒盛衰
ZZ	內經曰, 女子七歲, 腎氣盛, 齒更髮長. 三七, 腎氣平均, 故眞牙生而長極. 丈夫八歲, 腎氣實, 髮長齒更. 三八, 腎氣平均, 故眞牙生而長極. 五八, 腎氣衰, 髮墮齒枯. 八八則齒髮去, 去謂落也.
ZZ	兒生八月, 板齒始生. 眞牙, 謂牙床窮處, 最後生者也. 《類聚》


CC	牙齒異名
ZZ	口前兩大齒, 謂之板齒, 其兩傍長者, 謂之牙, 通謂之齒. 其牙齒之根, 謂之齦, 亦曰牙床. 《類聚》


CC	脈法
ZZ	右關脈洪數, 或弦而洪, 腸胃中有風熱牙痛. 尺脈洪大而虛者, 腎虛, 主齒動, 疏豁, 相火上炎而痛. 《醫鑑》
ZZ	齒痛腎虛, 尺濡而大, 火炎尺洪, 疏搖豁壞, 右寸關數, 或洪而弦, 此屬腸胃, 風熱多涎. 《回春》


CC	牙齒痛有七
ZZ	牙齒之痛, 因胃中濕熱, 上出於牙齦之間, 適被風寒, 或飮冷所鬱, 則濕熱不得外達, 故作痛也. 寒是標, 故外用辛溫擦漱之藥, 熱是本, 故內服辛涼散熱之劑. 《丹心》
ZZ	通用擦牙方ㆍ謝傅笑去散方見下.
ZZ	手陽明之支脈入齒, 壅則齒浮, 虛則宣露, 挾風則上攻頭面, 疳䘌則變成齲脫. 《直指》
ZZ	齒病, 有開口呷風則痛甚者, 胃中有風邪也. 有開口則臭穢不可近者, 腸胃中有積熱也. 有齒根腫而痛者, 胃熱也. 有痛而動搖者, 腎元虛也. 有孔而痛者, 蟲蝕也. 《醫鑑》
ZZ	呷風痛甚, 開口臭穢, 俱宜當歸連翹飮. 《回春》
ZZ	寒者, 堅牢而痛, 熱甚則齒動, 齒齦袒脫, 作痛不已. 《東垣》
ZZ	得淸涼, 痛甚者爲寒, 口吸凉風, 痛止者爲熱. 《綱目》
ZZ	齒痛, 有風熱ㆍ風冷ㆍ熱痛ㆍ寒痛ㆍ毒痰ㆍ瘀血ㆍ蟲蝕.
DD	風熱痛
ZZ	風熱者, 外風與內熱相搏, 齒齦腫痛, 膿汁臭穢, 宜犀角升麻湯方見面門, 兼以荊芥湯含漱. 《入門》
DD	風冷痛
ZZ	風冷者, 齒齦不腫不蛀, 日漸動搖, 宜溫風散, 兼以開笑散含漱. 《入門》
DD	熱痛
ZZ	熱痛者, 腸胃積熱, 齒齦腫爛, 口氣臭穢, 宜凉膈散方見火門, 加知母ㆍ石膏ㆍ升麻爲佐, 酒蒸(大黃)爲君, 噙嚥卽愈. 《東垣》
ZZ	如濕熱被風冷, 鬱而作痛, 宜當歸龍膽散. 《入門》
ZZ	久年齒痛, 黑爛脫落, 必吸涼稍止, 乃膏粱濕熱之火, 調胃承氣湯方見寒門, 加黃連下之. 《入門》
ZZ	胃熱齒痛, 喜冷惡熱, 宜淸胃散ㆍ瀉胃湯ㆍ滋陰淸胃丸.
ZZ	一婦人齒痛極苦, 須騎馬外行, 吸凉風則痛止, 至家則痛復作. 此陽明濕熱之盛. 調胃承氣湯, 加黃連下三五行, 外用馘鬼散, 擦牙卽愈. 《東垣》
ZZ	酒客牙疼, 以冷水頻含漱. 《入門》
DD	寒痛
ZZ	客寒犯腦, 頭連齒痛, 宜羌活附子湯方見頭部ㆍ蝎梢散ㆍ細辛散.
ZZ	冷證齒痛, 宜香椒散方見下.
ZZ	寒熱皆痛者, 爲寒熱痛, 宜當歸龍膽散. 《東垣》
ZZ	此證, 與厥逆頭痛同, 當參看.
DD	毒痰痛
ZZ	熱則生痰, 毒氣上攻, 灌注經絡, 最能發痛, 外證痰盛咳唾. 《直指》
ZZ	宜二陳湯方見痰飮, 加細辛ㆍ枳殼ㆍ生薑ㆍ大棗ㆍ烏梅煎服, 仍以薑黃ㆍ蓽撥等分煎湯, 候溫, 以舌浸湯內, 涎自流出效. 《直指》
DD	瘀血痛
ZZ	風熱挾攻齦間, 令血出, 瘀滯不消, 掣痛鑽刺, 宜犀角地黃湯方見血門, 或加減甘露飮方見上, 加升麻. 《入門》
ZZ	取五靈脂醋煎汁, 含嚥卽效. 《得效》
ZZ	齒痛齲, 數年不愈, 當作陽明畜血. 治之桃仁承氣湯方見寒門細末, 蜜丸梧子大, 服之好. 飮過多者, 多得此疾, 屢服有效. 《海藏》
DD	蟲蝕痛
ZZ	凡人飮食, 不能潔齒, 腐臭之氣, 淹漬日久, 齒齦有孔, 蟲蝕其間. 蝕一齒盡, 又度其餘, 至如疳䘌, 皆其種類. 必殺蟲而後痛止. 《直指》
ZZ	齒病變成骨槽風, 出血骨露者, 宜玉池散. 《入門》
ZZ	齲者, 齒蠹也. 謂齒蟲蝕而痛也. 《本事》
ZZ	蟲痛, 宜一笑散ㆍ椒鹽散ㆍ蜂窩散ㆍ定痛散.
ZZ	兼用取牙蟲法.
DP	當歸連翹飮
SS	治齒痛, 呷風痛甚, 開口臭穢. 當歸ㆍ生地黃ㆍ川芎ㆍ連翹ㆍ防風ㆍ荊芥ㆍ白芷ㆍ羌活ㆍ黃芩ㆍ梔子ㆍ枳殼ㆍ甘草 各七分, 細辛 三分. 右剉, 作一貼, 水煎服, 不拘時. 《回春》
DP	溫風散
SS	治風冷齒痛. 當歸ㆍ川芎ㆍ細辛ㆍ白芷ㆍ蓽撥ㆍ藁本ㆍ露蜂房 各一錢. 右剉, 水煎服, 仍含漱吐之. 《入門》
DP	淸胃散
SS	治胃熱上下齒痛不可忍, 牽引頭腦, 滿面發熱, 其痛喜冷惡熱. 升麻 二錢, 牧丹皮 一錢半, 當歸ㆍ生地黃ㆍ黃連 各一錢. 右剉, 作一貼, 水煎, 微冷服. 《東垣》
DP	瀉胃湯
SS	治牙痛如神, 此胃熱也. 當歸ㆍ川芎ㆍ赤芍藥ㆍ生地黃ㆍ黃連ㆍ牧丹皮ㆍ梔子ㆍ防風ㆍ荊芥ㆍ薄荷ㆍ甘草 各一錢. 右剉, 作一貼, 水煎服. 《回春》
DP	滋陰淸胃丸
SS	治陽明經血熱, 上下牙床腫痛, 紅爛肉縮, 齒根露者. 石膏(煅醋淬) 二兩, 當歸(酒洗)ㆍ生地黃(酒洗)ㆍ梔子(鹽水炒)ㆍ牧丹皮 各一兩, 黃連(酒炒)ㆍ知母ㆍ葛根ㆍ防風 各七錢, 升麻ㆍ白芷 各五錢, (生)甘草節 四錢. 右爲末, 蒸餠和丸菉豆大, 米飮下百丸. 《回春》
DP	定痛散
SS	治蟲牙痛甚. 當歸ㆍ生地黃ㆍ細辛ㆍ乾薑ㆍ白芷ㆍ連翹ㆍ苦參ㆍ黃連ㆍ川椒ㆍ桔梗ㆍ烏梅ㆍ甘草 各一錢. 右剉, 作一貼, 水煎, 噙漱後, 嚥下. 《回春》


CC	牙齒動搖
ZZ	齒齦宣露動搖者, 腎元虛也. 宜八味丸方見虛勞, 滋陰補腎. 《入門》
ZZ	牙齒宣露動搖, 宜白牙散ㆍ香鹽散漱擦方見下.
ZZ	齒根動搖, 宜服還少丹方見虛勞ㆍ獨活散.
ZZ	固齒, 羊脛骨(灰) 二錢, 當歸ㆍ白芷ㆍ猪牙皂角ㆍ靑鹽 各一錢, 爲末, 擦牙上. 《得效》
DP	獨活散
SS	治陽明風熱攻注, 齒齦宣露動痛. 獨活ㆍ羌活ㆍ川芎ㆍ防風 各一錢六分, 生地黃ㆍ荊芥ㆍ薄荷 各一錢, 細辛 七分. 右剉, 作一貼, 水煎服. 《丹心》


CC	牙齒脫落
ZZ	牙床腫痛動搖, 黑爛脫落, 宜淸胃湯ㆍ神功丸ㆍ羌活散ㆍ兼用固齒散ㆍ玉池散二方見下.
DP	淸胃湯
SS	治牙床腫痛, 動搖, 黑爛脫落, 皆屬手, 足陽明二經. 石膏(末) 二匙, 梔子(炒)ㆍ連翹ㆍ牧丹皮ㆍ條芩 各一錢, 生地黃(酒洗)ㆍ黃連(炒) 各八分, 升麻ㆍ白芍藥(煨)ㆍ桔梗 各七分, 藿香 五分, 甘草 三分. 右剉, 作一貼, 水煎, 食遠服. 《回春》
DP	神功丸
SS	治多食肉人, 口臭不可近, 牙齒疳蝕脫落. 升麻 一錢半, 蘭香葉ㆍ當歸身ㆍ藿香ㆍ木香 各一錢, 黃連ㆍ縮砂 各五分, 生地黃(酒洗)ㆍ甘草(生) 各三分. 右爲末, 蒸餠和丸菉豆大, 白湯下一百丸. 《東垣》
DP	羌活散
SS	治風寒濕犯腦痛, 牙齒齦動搖袒脫. 柴胡 五錢, 麻黃ㆍ防風 各三錢, 羊脛骨(灰) 二錢, 羌活 一錢半, 草豆蔲 一錢, 當歸身 六分, 蒼朮ㆍ升麻 各五分, 藁本ㆍ白芷ㆍ桂枝 各三分, 細辛 少許. 右爲末, 溫水漱口, 淨擦之, 其痛立止. 《東垣》


CC	塞耳鼻止牙痛方
ZZ	宜用雄黃定痛膏ㆍ殺蟲丸ㆍ塞耳藥ㆍ哭來笑去散ㆍ治牙疼方.
DP	雄黃定痛膏
SS	治牙痛. 大蒜 二枚, 細辛ㆍ焰硝 各三錢, 雄黃 一錢, 猪牙皂角 四錠. 右爲末, 蒜膏擣爲丸梧子大, 每一丸, 將綿子裹藥, 左邊牙疼放在左耳中, 右邊塞右耳, 良久痛止, 神效. 《綱目》
DP	殺蟲丸
SS	治蟲牙痛. 好砒礵不拘多少, 量加黃丹少許, 以黃蠟熔成一塊, 旋用旋丸, 如黃豆大, 用白綿包裹留尾. 如右牙疼則塞右耳, 左牙疼則塞左耳, 兩邊疼則塞兩耳, 必深入耳孔. 一夜其蟲卽死, 永不復疼矣. 《醫鑑》
DP	塞耳藥
SS	治牙疼. 取壁錢, 包胡椒末, 如左邊痛塞右耳, 右痛塞左耳, 手掩枕之, 側臥少頃, 額上微汗卽愈. 《醫鑑》
DP	哭來笑去散
SS	治牙齒痛神效. 雄黃ㆍ乳香ㆍ胡椒ㆍ麝香ㆍ蓽撥ㆍ良薑ㆍ細辛. 右等分爲末. 每用少許, 吹男左, 女右鼻中, 立止. 如牙痛臉腫, 用紙捲藥末在內作條, 蘸香油點着, 燎牙痛處, 條燒盡, 痛卽止. 《醫鑑》
DP	治牙疼方
SS	雄黃ㆍ沒藥 各一錢, 細辛 半錢. 右爲末. 若左邊痛, 用少許搐入左鼻, 又吹入右耳. 若右邊疼, 搐右鼻, 又吹入左耳. 《得效》


CC	出牙蟲殺蟲法
ZZ	治蛀牙, 小瓦片上, 置油拌韭子, 燒烟, 閣在水椀上, 恰用漏斗覆之. 以蛀牙受漏斗口中烟, 其牙內蟲如鍼者, 皆落水椀中, 累效. 《綱目》
ZZ	治蟲牙痛, 韭菜頭連根, 洗淨擂爛, 同人家檞板上泥和勻, 搽痛處腮上, 用紙貼之, 一時頃取出, 細細蟲在泥上出, 可以絶根. 《得效》
ZZ	治積年蟲齒, 雀麥草, 以苦瓠葉三十枚, 洗露一宿, 平朝取草屈長二寸, 廣一寸, 厚五分, 以瓠葉裹縛作裹子, 取醋浸之, 至日中, 取兩裹, 炮令極熱, 貼口內齒外熨之, 冷則易. 取銅器盛水, 解裹洗之, 得蟲多至三四十, 少則一二十枚. 老者, 黃赤色, 少者, 白色. 《千金》
ZZ	又方, 莨菪子三合, 盛甁內, 將靑銅錢七文燒令赤, 投甁中, 候莨菪子作聲有烟出, 以筆管引烟氣, 熏於痛齒, 蟲出痛卽止. 無莨菪, 則用葱子, 韭子亦可出蟲. 《千金》
DP	韭子丸
SS	治蟲牙痛. 韭子ㆍ全蝎 各一兩, 乳香ㆍ雄黃 各二錢半. 右爲末, 熔黃蠟和丸彈子大, 磁甁內燒一丸, 以紙盖口, 以筆管引烟熏牙孔, 其蟲盡出. 將藥甁安於水中, 其蟲撲在水中. 《千金》
DP	一笑散
SS	治蟲牙疼不可忍, 神效. 川椒爲末, 巴豆一粒硏成膏, 和飯作丸, 綿裹安於蛀孔內卽愈. 《臞仙》


CC	牙齒疳䘌瘡
ZZ	宜血竭散ㆍ神功丸方見上ㆍ麝香散ㆍ玉池散方見下ㆍ治牙疳藥.
ZZ	天疱瘡後牙疳, 詳見瘡類.
DP	血竭散
SS	治牙疳惡瘡久不差. 蒲黃 二錢, 龍骨ㆍ(枯)白礬 各一錢, 寒水石(煅) 四錢, 血竭 五分. 右爲末, 取少許, 糝瘡上, 以紙封貼, 《丹心》
DP	麝香散
SS	治疳䘌, 牙齦臭爛出膿水. (枯)白礬ㆍ靑黛ㆍ胡黃連ㆍ蘆薈 各二錢半, 蝦蟆(灰) 半錢, 麝香 二分半. 右爲末, 每半錢, 糝付患處, 加胡桐淚二錢半, 尤妙. 《直指》
DP	治牙疳藥
SS	信砒ㆍ靑黛ㆍ輕粉 各一錢, 麝香 五分. 右爲末, 香油攤紙上, 用木槌槌實收起, 臨臥, 以漿水漱淨, 可瘡口大小, 以藥紙封之, 至曉去藥紙, 漱淨勿嚥. 三次必效. 《東垣》


CC	齒黃黑
ZZ	牙齒黃黑不瑩淨, 石膏(細末)ㆍ砂鍋(細末) 各一兩, 零陵ㆍ白芷ㆍ靑鹽ㆍ升麻 各二錢半, 細辛 一錢, 麝香 半錢. 右爲細末, 每早晨, 取少許, 擦齒上, 溫水漱口吐出, 名白牙藥. 《丹心》


CC	消齒壅法
ZZ	齦間努肉漸長, 此乃齒壅. 取生地黃汁一鍾, 皂角數片, 火上灸熱, 淬地黃汁內, 再灸又淬, 以汁盡爲度, 曬爲末, 傅之卽縮. 《入門》
ZZ	一婦人, 平日好食動風物, 尤嗜蟹. 一日齒間壅出, 肉漸大, 不能開口, 有一道人傅此方卽愈. 或朴硝爲末, 付之亦消. 《集驗》


CC	牙齒漸長
ZZ	牙齒, 逐日漸長, 開口難爲飮食, 盖髓液溢所致. 只服白朮末, 和水服, 及煮水灌漱, 自愈. 《得效》


CC	鬪齒
ZZ	牙齒被傷打欲落. 點椒 五錢, 天靈盖ㆍ紅內消ㆍ白芷 各二錢. 右爲末, 齒動糝上卽安. 或已落, 有血絲未斷者, 亦可糝藥齒齦間, 鬪之. 《入門》
ZZ	治打傷搖動牙齒, 蒺藜根燒灰, 貼動牙卽牢, 名蒺藜散. 《瑞竹》


CC	齒衄
ZZ	詳見血門.


CC	齘齒
ZZ	凡人睡中, 上下齒相磨切有聲, 謂之齘齒, 亦曰戞齒, 亦曰咬齒. 治法, 取患人臥席下塵一捻, 納口中, 勿令知卽差. 《類聚》
ZZ	傷寒熱病咬齒, 及小兒咬牙, 幷見各門.


CC	去痛齒不犯手方
ZZ	取疼牙, 落不犯手. 川椒ㆍ細辛 各一兩, 草烏ㆍ蓽撥 各五錢. 右爲細末, 每少許, 揩痛齒, 自落. 《本事》
ZZ	取蛀牙法, 鵬砂ㆍ朱砂 各一錢, 䃃砂 二錢, 川烏尖 七箇, 附子尖 十四箇, 蟾酥 七箇, 信砒 二錢. 右五月五日合爲末, 取少許, 揩牙上. 牙落後, 以防風, 荊芥, 甘草煎湯漱吐. 《本事》
ZZ	落牙方, 馬肉(剉) 十兩, 信砒ㆍ巴豆肉 各五錢, 爲末. 右拌勻, 用石器盛, 候出蟲, 焙乾硏末, 於牙疼處, 出些血點上, 隨落, 妙. 《綱目》
ZZ	取牙方, 龍肝, 乃墓中陳石灰也. 雁膽一箇, 收龍肝納膽內, 陰乾爲末, 用時, 宜些少點牙根上卽落, 切忌墜入口中. 《種杏》


CC	落齒重生方
ZZ	雷公曰, 長齒生牙, 賴雄鼠之骨末. 牙齒若折, 年多不生, 取雄鼠脊骨作末, 揩折處, 齒立生如故. 《本草》
ZZ	牙落重生方, 雄鼠一部取骨法. 取鼠剝去皮, 用䃃砂擦上, 三日, 肉爛化盡, 取骨, 瓦上焙乾, 用香附子 一兩, 白芷ㆍ川芎ㆍ桑白皮ㆍ地骨皮ㆍ蒲公英ㆍ川椒ㆍ旱蓮草ㆍ靑鹽ㆍ川槿皮 各三錢. 右爲細末, 擦百日, 其牙復生, 良驗. 《醫鑑》
ZZ	又方, 取未開眼嫩老鼠三四箇, 外用白芨ㆍ白芷ㆍ靑鹽ㆍ細辛ㆍ當歸ㆍ熟地黃 各五錢, 先將五味硏爲末, 入地黃擣爛如泥, 和勻作一餠, 包老鼠在內, 外用濕紙包裹, 文武火燒盡, 烟絶取出, 硏爲末, 擦上卽生牙. 《醫鑑》
ZZ	又方, 雄雞糞, 雌雞糞各十四顆. 右焙乾硏末, 入麝香少許, 先於齒不生處, 以鍼刺令血出, 糝藥. 老人二十日, 少者十日當出, 不拘傷損, 及自落者皆生. 《千金》
ZZ	烏雞雄雌糞, 各畜收之, 舊麻鞋底, 三物燒存性爲末, 入麝糝之, 一月生齒, 名雄雌散. 《千金》


CC	食酸齒齼
ZZ	人多食酸則齒軟, 謂其水生木, 水氣弱, 木氣盛, 故如是. 《本草》
ZZ	齒齼, 細嚼胡桃肉解之. 《本草》


CC	齒病塗擦方
ZZ	齒痛, 宜謝傅笑去散ㆍ香椒散ㆍ馘鬼散ㆍ蝎梢散ㆍ細辛散ㆍ當歸龍膽散ㆍ擦牙方ㆍ擦牙止痛方ㆍ腎虛胃熱牙疼方ㆍ固齒散.
DP	謝傅笑去散
SS	治牙齒痛. 乳香ㆍ沒藥ㆍ雄黃ㆍ胡椒ㆍ兩頭尖ㆍ烏藥. 右等分爲末, 擦患處, 吐涎卽愈. 《入門》
DP	固齒散
SS	大鼠 一箇(去肉取骨)ㆍ川椒(炒)ㆍ乳香 各二兩, 香附子(炒)ㆍ白蒺藜(炒)ㆍ靑鹽 各一兩. 右爲末, 每日擦牙, 永無齒病. 《回春》
DP	香椒散
SS	治冷證齒痛. 香附子ㆍ川椒ㆍ破古紙 各二錢, 蓽撥 一錢. 右爲末, 入炒鹽二錢, 擦牙上. 《得效》
DP	馘鬼散
SS	治胃熱齒痛. 黃連ㆍ胡桐淚ㆍ荊芥穗ㆍ薄荷ㆍ升麻ㆍ羊脛骨(灰) 等分, 麝香 少許. 爲末, 擦之, 神妙. 《東垣》
DP	蝎梢散
SS	治大寒犯腦牙痛. 羊脛骨(灰) 二錢半, 麻黃 一錢半, 草豆蔲皮 一錢, 羌活 五分, 桂枝ㆍ升麻ㆍ防風ㆍ藁本ㆍ黃芪 各三分, 白芷ㆍ當歸身ㆍ柴胡 各二分, 全蝎梢 少許. 右爲末, 擦牙上. 《東垣》
DP	細辛散
SS	治大寒犯腦, 頭連齒痛. 麻黃 三錢, 桂枝ㆍ羊脛骨(灰) 各二錢半, 羌活ㆍ草豆蔲 各一錢半, 當歸 四分, 藁本ㆍ蒼朮 各三分, 防風ㆍ柴胡ㆍ升麻ㆍ白芷 各二分, 細辛 一分. 右爲末, 先以溫水漱口, 以藥擦之. 《東垣》
DP	當歸龍膽散
SS	治寒熱齒痛. 升麻ㆍ麻黃ㆍ草龍膽ㆍ黃連ㆍ草豆蔲 各一錢, 生地黃ㆍ白芷ㆍ當歸梢ㆍ羊脛骨(灰) 各五分. 右爲末, 擦之. 《東垣》
DP	擦牙方
SS	凡牙齒痛, 必用胡椒ㆍ蓽撥, 能散其中浮熱, 監以升麻ㆍ寒水石, 佐以辛涼薄荷ㆍ荊芥ㆍ細辛之類, 牙痛用淸涼藥, 便痛甚者, 宜從治之. 蓽撥ㆍ細辛ㆍ川椒ㆍ荊芥ㆍ薄荷ㆍ樟腦ㆍ靑鹽, 爲末, 擦之. 《丹心》
SS	又方, 荊芥ㆍ薄荷ㆍ細辛ㆍ胡桐淚 等分, 麝香 少許, 爲末, 擦牙, 熱加馬牙硝, 冷加川椒. 《入門》
DP	擦牙止痛方
SS	黃蠆蜂窠 一箇(以川椒塡滿其竅, 更以白鹽一錢封口燒存性), 入白芷ㆍ羊脛骨(灰) 各一錢, 同硏爲末. 先以茶淸漱口, 乃擦之, 有孔, 則以藥塞其孔, 立愈. 《正傳》
DP	腎虛胃熱牙疼方
SS	羊脛骨(灰) 四兩, 石膏 五兩, 升麻ㆍ生地黃 各五錢, 黃連 一錢, 胡桐淚 三錢, 龍膽草 半錢. 右爲末, 擦牙, 以水漱去. 《入門》


CC	齒病含漱方
ZZ	宜用玉池散ㆍ荊芥湯ㆍ開笑散ㆍ椒鹽散ㆍ蜂窩散ㆍ牙疼噙漱藥.
DP	玉池散
SS	治風蟲牙痛, 動搖潰爛, 或變成骨槽風, 出膿血, 骨露. 地骨皮ㆍ白芷ㆍ細辛ㆍ防風ㆍ升麻ㆍ川芎ㆍ當歸ㆍ槐花ㆍ藁本ㆍ甘草 各一錢. 右剉, 作一貼, 入生薑 三片, 黑豆百粒煎, 熱漱冷吐. 《丹心》
DP	荊芥湯
SS	治風熱齒痛. 荊芥ㆍ薄荷ㆍ升麻ㆍ細辛 各三錢. 右爲末, 每二錢, 沸湯點, 含漱吐之. 《直指》
DP	開笑散
SS	治風冷齒痛. 白芷ㆍ細辛ㆍ良薑ㆍ蓽撥ㆍ川椒ㆍ香附子ㆍ露蜂房 各等分. 右爲末, 每三錢, 水煎含漱, 或擦之《直指》
DP	椒鹽散
SS	治蟲牙痛. 川椒ㆍ白鹽ㆍ露蜂房 各一錢. 右剉, 入葱白三莖, 煎水, 熱漱冷吐. 《直指》
DP	蜂窩散
SS	治風牙, 蟲牙痛不可忍. 露蜂房ㆍ白蒺藜ㆍ川椒ㆍ艾葉ㆍ葱根ㆍ荊芥ㆍ細辛ㆍ白芷 各一錢. 右剉, 水醋同煎, 熱漱冷吐. 《回春》
DP	牙疼噙漱藥
SS	蜂房 一箇, 每一孔內, 納胡椒ㆍ川椒 各一粒, 用椀盛之, 入水令滿, 加黃柏如指大三片於內, 以碟盖住, 用紙封固, 重湯煮一炷香盡, 取出候溫, 噙漱良久, 吐之. 《醫鑑》


CC	修養固齒法
ZZ	百物養生, 莫先口齒. 不漱不洗, 損蠹之媒. 凡暑毒酒毒, 常伏於口齒之間, 莫若時時洗漱之爲愈也. 晨興洗畢, 灌漱一口, 吐出掌中, 就掌滌眼, 自覺光明. 終身行之, 可爲妙法. 《直指》
ZZ	齒宜朝暮叩以會神. 一云, 以集身神. 若卒遇凶惡, 當叩左齒三十六, 名曰打天鍾. 若辟邪穢, 叩右齒, 名曰搥天磬. 若存念至眞, 叩中央齒, 名曰鳴天鼓. 《養性》
ZZ	凡人患齒, 不能食果菜者, 皆齒露也. 爲鹽湯, 含漱叩齒, 神效. 《類聚》
ZZ	每晨起, 以一捻鹽納口中, 以溫水含揩齒, 及叩齒百遍, 爲之不絶, 不過五日, 齒卽牢密. 《千金》
ZZ	凡飮食訖, 輒以濃茶漱口, 煩膩旣去, 而脾胃不知. 凡肉之在齒, 得茶漱滌, 不覺脫去而不煩挑剔也. 盖齒性便苦, 緣此漸堅牢而齒蠹且自去矣. 《延壽》
ZZ	食畢, 漱口數過, 齒不蛀. 養生家, 晨興叩齒, 永無齒疾. 《延壽》
ZZ	附齒有黃黑色物, 似爛骨之狀者, 名爲齒牀. 治齒者, 先看有此物, 卽用疳刀, 掠去之. 否則齒不着齦也. 《千金》
ZZ	一人中年得風疾, 上下齒, 常磨切相叩, 甚有聲響, 緣此得壽一百二十歲. 《抱朴》


CC	齒病禁忌
ZZ	齒病, 勿食油及乾棗. 《千金》
ZZ	患齒者, 忌脂麻油ㆍ乾棗, 及桂心, 若犯之卽重發. 《千金》
ZZ	凡人好患齒病, 多由月蝕夜飮食之所致也. 所以日月蝕未平時, 特忌飮食. 《千金》


CC	視齒色占病
ZZ	病人脣腫, 齒焦者死, 脾腎絶也. 《扁鵲》
ZZ	病人齒忽變黑者, 十三日死, 少陰絶也. 《扁鵲》
ZZ	病人陰陽俱竭, 其齒如熟小豆者, 死. 《扁鵲》


CC	單方
XX	凡二十七種. 有如神散.
DP	白礬
SS	治牙齒腫痛. 枯白礬, 露蜂房等分爲末, 每二錢, 水煎, 熱渫痛處冷吐之. 《本草》
DP	雄黃
SS	殺齒蟲. 取爲末, 和棗肉作丸, 塞蛀孔. 《本草》
DP	膽礬
SS	治蟲牙痛.
SS	齒痛落盡, 膽礬末和人乳汁, 擦病齒上及孔中, 日三. 痛止齒復生, 百日如故. 《本草》
DP	白鹽
SS	治齒根宣露動搖, 以鹽末擦之, 熱湯含漱百遍, 不過五日, 齒卽牢固. 《本草》
SS	齒衄, 鹽湯漱卽止. 《本草》
SS	百荷鹽末擦牙, 固齒尤良.
DP	靑鹽
SS	入腎入骨, 能固齒. 擦噙幷佳. 《得效》
SS	治一切牙疼, 靑鹽二兩, 白鹽四兩, 用川椒四兩煎汁拌炒二鹽爲末, 擦牙上. 仍用溫水含漱, 吐之洗眼, 尤妙. 《入門》
DP	升麻
SS	治口齒風䘌腫痛, 牙根浮爛, 出膿血. 煎湯服之, 仍頻含漱. 《本草》
DP	白蒺藜
SS	治風牙痛及疳蝕. 爲末, 二錢, 入鹽一匙, 水煎, 帶熱含漱, 大能止痛固齒. 《入門》
DP	骨碎補
SS	治牙齒痛, 動搖血出. 取二兩, 剉炒令黑色爲末, 盥漱後揩齒根, 良久吐之. 《綱目》
SS	骨碎補, 銅刀切片, 銅鍋炒, 以槐枝攪至微黑色, 住火停冷, 又炒至老黑色, 硏爲末. 無時擦牙, 極能堅骨固齒, 痛不復作. 如牙動搖將落, 頻頻用之, 立住再不復動搖. 《醫鑑》
DP	細辛
SS	治風冷齒痛, 又治蛀牙痛. 細辛ㆍ白芷煎湯, 含漱. 《綱目》
DP	苦蔘
SS	治齲齒痛. 煎湯日漱三升, 五六日愈. 仍灸列缺穴. 《漢史》
DP	天仙子
SS	卽莨菪子也. 主齒痛, 出蟲. 《本草》
SS	蟲牙痛, 當孔咬之蟲出. 《本草》
SS	蟲牙痛, 天仙子燒烟, 以竹筒抵牙引烟熏之, 其蟲卽死永差. 《綱目》
DP	巴豆
SS	治牙疼. 巴豆一粒煨熟去殼, 大蒜一瓣, 剜其中安巴豆, 合定綿裹, 隨患處塞左右耳中. 《本草》
SS	蟲牙痛, 巴豆肉一粒, 川椒末一錢. 右末, 飯丸麻子大, 綿裹塞孔中. 《直指》
SS	治蟲牙痛, 巴豆肉一枚, 香油燈上燒過, 塡入孔中. 《綱目》
DP	胡桐淚
SS	治風疳䘌齒牙疼痛, 骨槽風勞. 爲末, 擦之. 《本草》
SS	治口齒, 爲最要之物. 《本草》
SS	寒牙痛勿用. 《綱目》
DP	川椒
SS	堅齒髮, 除齒痛. 《本草》
SS	齒痛, 醋煎含漱吐之. 《本草》
SS	凡齒痛, 惟藉川椒, 麻痺熱痛勿用. 《直指》
SS	牙齒痛, 川椒, 露蜂房等分爲末, 每二錢, 入鹽一匙, 水煎, 含漱吐之. 名如神散. 《局方》
DP	郁李根
SS	治齒痛, 堅齒. 《本草》
SS	治齲腫痛, 郁李根白皮, 切水煮濃汁含漱, 冷卽易, 吐出蟲卽愈. 《本草》
DP	白楊樹皮
SS	治牙痛, 醋煎含漱吐之. 《本草》
SS	齒痛, 白楊樹皮或葉, 煎湯, 含漱吐之. 《類聚》
DP	露蜂房
SS	治牙齒痛, 煎湯, 含漱. 《本草》
SS	蟲痛有孔, 蜂房, 細辛煎湯, 含漱. 《本草》
DP	啄木鳥
SS	斲木愈齲. 《淮南》
SS	蛀牙有孔痛, 𠸌木鳥舌尖, 綿裹, 當痛處咬之, 立差. 《本草》
SS	牙齒疳䘌, 𠸌木鳥燒爲末, 納孔中, 不過三度差. 《本草》
DP	蟾酥
SS	主蟲牙痛. 取少許, 入孔中, 涎出吐之, 勿嚥. 《本草》
SS	牙齒痛, 蟾酥, 用銀珠摻和爲丸, 如蘿葍子大, 擦上患處, 便不疼. 至三丸, 吐濃涎數口, 便愈. 《綱目》
DP	蜘蛛
SS	治牙疳臭. 蜘蛛殼爲末, 入臙脂, 麝香付之. 《直指》
SS	又大蜘蛛燒爲末, 入麝香付之. 《直指》
DP	杏仁
SS	牙齦痛, 杏仁百枚, 鹽一錢, 水一升, 煮令沫出, 含漱吐之, 三度差. 《本草》
SS	杏仁燒硏如泥, 綿裹納䘌齒孔中, 能殺蟲. 《本草》
SS	風蟲牙痛, 鍼刺杏仁, 淸油燈上烟熏, 乘熱, 搭病齒上, 連用七箇, 永絶不痛. 《得效》
DP	絲瓜
SS	蛀牙痛, 先以溫米醋, 含漱出蟲. 又以絲瓜燒存性爲末, 擦之. 《綱目》
SS	風蟲牙痛, 霜殺老絲瓜(燒存性), 爲末, 擦痛處, 立止. 《得效》
DP	雄雀屎
SS	主齲齒. 取屎, 綿裹塞孔內, 日一易. 《本草》
DP	鹿茸
SS	能生齒固齒, 令不老. 末服丸服皆佳. 《本草》
DP	羊脛骨灰
SS	能堅齒, 治腎虛齒搖動, 常擦之妙. 《入門》
SS	牙齒疏豁, 須用之. 《丹心》
DP	牛齒
SS	固牙齒. 取殺牛齒三十枚火煆爲末, 取二錢, 水煎, 熱漱冷吐. 且以末擦之, 搖動者, 皆堅牢. 《本草》
DP	馬夜眼
SS	治風蟲牙痛. 馬夜眼, 以刀刮起如米大, 扱孔中, 或咬在痛處. 瀝出涎, 勿嚥. 卽差斷根. 《得效》


CC	鍼灸法
ZZ	靈樞曰, 齒痛, 不惡淸飮, 取足陽明, 上齒痛, 亦如之. 齒痛, 惡淸飮, 取手陽明, 下齒痛, 亦如之.
ZZ	手陽明, 有入口徧齒者, 名曰大迎, 下齒齲取之. 足太陽, 有入口徧齒者, 名曰角孫, 上齒齲取之. 《得效》
ZZ	手陽明之別, 名曰偏歷, 主齒寒痛, 宜取此. 《內經》
ZZ	牙痛牙槽, 取太谿灸之, 治上牙齒痛. 二間灸之, 治下牙痛. 委中鍼之, 又足內踝兩尖灸之, 治上牙痛. 龍玄, 在列缺上靑脈中, 灸之, 治下牙痛. 承漿ㆍ風府ㆍ合谷ㆍ內庭, 治上牙痛. 《綱目》
ZZ	齒痛, 灸列缺七壯, 永不疼. 又灸肩髃七壯. 又灸耳垂下, 牙盡骨上, 三壯. 《得效》
ZZ	齒痛, 以線量手中指, 至掌後橫紋, 折爲四分, 去三分, 將一分, 於橫紋後臂中灸三壯, 隨左右. 《得效》
ZZ	牙疼, 屈手大指, 本節後陷中灸三壯. 初灸覺牙疼, 再灸覺牙有聲, 三灸疼止永不復作. 恐是陽谿穴也. 左疼灸右, 右疼灸左. 《資生》
ZZ	牙疼, 百藥不效, 灸兩耳, 當三壯立止. 《回春》
ZZ	口齒蝕生瘡, 灸承漿. 《正傳》


BB	咽喉


CC	咽與喉各異
ZZ	靈樞曰, 咽喉者, 水穀之道也. 喉嚨者, 氣之所以上下者也. 會厭者, 音聲之戶也. 懸雍者, 音聲之關也.
ZZ	內經曰, 喉主天氣, 咽主地氣. 又曰, 地氣通於嗌. 註曰, 嗌謂咽喉下接連胸中肺兩葉之間也. 嗌卽咽之低處也. 咽卽嗌之高處也.
ZZ	喉者, 候也. 咽者, 嚥也. 咽接三脘以通胃, 故以之嚥物, 喉通五藏以系肺, 故以之候氣. 氣喉穀咽, 皎然明白. 《得效》
ZZ	咽者, 胃之系, 喉者, 肺氣之所通. 咽以嚥物, 喉以候氣, 理一而分殊也. 《直指》
ZZ	咽者, 嚥物之門戶也. 《綱目》


CC	咽喉會厭與舌其用不同
ZZ	咽與喉, 會厭與舌, 此四者, 同在一門而其用各異. 喉以納氣, 故喉氣通於天. 咽以納食, 故咽氣通於地. 會厭, 管乎其上, 以司開闔, 掩其喉, 則其食下, 不掩之, 則其喉錯, 必舌抵上顎, 則會厭能開其喉矣. 四者, 交相爲用, 闕一則飮食廢而死矣. 《子和》


CC	咽喉度數
ZZ	靈樞曰, 咽門, 重十兩, 廣二寸半, 至胃長一尺六寸.
ZZ	喉嚨, 重十二兩, 廣二寸, 長一尺二寸. 《子和》
ZZ	仙經曰, 絳宮重樓十二級, 人之喉嚨管有十二節. 《養性》


CC	脈法
ZZ	兩寸脈浮洪而溢者, 喉痺也. 脈微而伏者死. 《正傳》
ZZ	咽喉之脈, 兩寸洪溢, 上盛下虛, 脈忌微伏. 《回春》


CC	咽喉之病皆屬火
ZZ	內經曰, 一陰一陽結, 謂之喉痺. 痺與閉同 註曰, 一陰, 謂心主之脈, 一陽, 謂三焦之脈也. 三焦心主脈, 幷絡喉, 氣熱內結, 故爲喉痺.
ZZ	一陰肝與心包, 一陽膽與三焦, 四經皆有相火, 火者痰之本, 痰者火之標也. 《入門》
ZZ	少陰君火, 少陽相火, 二脈幷絡咽喉. 君火勢緩, 則熱結而爲疼爲腫, 相火勢速, 則腫甚不仁而爲痺, 痺甚不通而痰塞以死矣. 《入門》
ZZ	咽喉之疾, 皆屬火熱. 雖有數種之名, 輕重之異, 乃火之微甚故也. 微而輕者, 可以緩治, 甚而急者, 惟用砭刺出血, 最爲上策. 《正傳》


CC	咽喉病名
ZZ	咽喉之病, 有單乳蛾ㆍ雙乳蛾ㆍ單喉閉ㆍ雙喉閉ㆍ纏喉風ㆍ急喉痺ㆍ懸雍垂ㆍ梅核氣ㆍ尸咽ㆍ穀賊ㆍ骨鯁ㆍ咽痛ㆍ咽瘡.
ZZ	咽喉懸雍, 關要所係, 病不急療, 皆能殺人. 《直指》
ZZ	咽喉病十八種, 皆後世强名, 故不錄.


CC	單乳蛾雙乳蛾喉痺
ZZ	會厭之兩傍腫者, 俗謂之雙乳蛾, 易治. 會厭之一邊腫者, 俗謂之單乳蛾, 難治. 古方通謂之喉痺, 皆相火之所衝逆耳. 《正傳》
ZZ	皆因熱氣上行, 搏於喉之兩傍, 近外腫作, 以其形似乳蛾. 一爲單, 二爲雙. 《醫鑑》
ZZ	單蛾風者, 其形圓如小筯頭大, 生於咽喉關上, 或左或右. 關下難治. 雙蛾風者, 有兩枚在喉關兩邊, 亦圓如小筯頭大. 關下難治. 《得效》
ZZ	其乳蛾之差小者, 名曰喉閉. 《醫鑑》
ZZ	喉痺, 多是痰熱. 《丹心》
ZZ	纏喉風喉閉之證, 皆由膈間素有痰涎, 或因酒色七情不節而作, 火動痰上, 壅塞咽喉, 所以內外腫痛, 水漿不入. 可謂危且急矣. 《丹心》
ZZ	喉痺者, 謂喉中呼吸不通, 言語不出, 而天氣閉塞也. 《綱目》
ZZ	宜用如聖勝金錠ㆍ解毒雄黃元ㆍ牛黃凉膈元ㆍ七寶散ㆍ膽礬散ㆍ雞內金散ㆍ備急丹ㆍ龍腦膏ㆍ靑龍膽ㆍ吹喉散. 實火, 宜淸涼散, 虛火, 加味四物湯.
DP	如聖勝金錠
SS	治咽喉急閉, 幷單蛾, 雙蛾, 結喉, 重舌, 木舌等證. 硫黃ㆍ川芎ㆍ臘茶ㆍ薄荷ㆍ川烏ㆍ硝石ㆍ生地黃 各等分, 爲末, 生葱汁和勻, 一兩分作十錠, 每取一錠. 先以涼水灌漱, 次嚼薄荷五七葉, 却用藥同嚼, 以井水嚥下, 甚者, 連進三服. 《局方》
DP	解毒雄黃元
SS	治喉閉口噤, 水漿不下, 危急者. 雄黃(水飛)ㆍ鬱金 各二錢半, 巴豆 十四粒(去皮油). 右爲末, 醋麪糊和丸菉豆大, 茶淸下七丸. 如口噤則以醋磨化, 搐入鼻中, 須臾吐利頑痰, 卽醒. 《局方》
DP	牛黃凉膈元
SS	治咽喉腫痛, 口舌生瘡, 頷頰赤腫, 熱痰壅塞. 馬牙硝ㆍ寒水石(煅)ㆍ石膏(煅) 各二兩, 甘草(爁) 一兩, 牛膽南星 七錢半, 紫石英(煅水飛) 五錢, 牛黃ㆍ龍腦ㆍ麝香 各二錢半. 右爲末, 蜜和, 兩作三十丸, 每一丸, 薄荷湯嚼下. 《局方》
DP	七寶散
SS	治喉閉及單雙蛾. 猪牙皂角 一鋌, 全蝎 十箇(去毒), 鵬砂ㆍ雄黃ㆍ白礬ㆍ膽礬 各一錢. 右爲細末, 每取一字, 吹入喉中卽愈. 《丹心》
DP	膽礬散
SS	治咽喉痺腫塞. 膽礬半錢, 全蝎二箇. 右爲末, 以雞羽蘸藥入喉中, 須臾破開聲出, 次用生荷葉硏細, 井水調下, 吐出毒涎卽愈, 未吐再服. 《直指》
DP	雞內金散
SS	治喉閉, 單雙蛾. 臘月雞肶胵裏黃皮, 陰乾, 細末一錢, 菉豆粉三錢. 右生蜜和作三丸, 噙化, 神效. 《必用》
DP	備急丹
SS	治咽喉閉. 靑黛ㆍ芒硝ㆍ白殭蠶 各一兩, 甘草 四兩. 右爲末, 臘月牛膽有黃者, 盛藥蔭四十九日, 爲末, 吹入喉中, 神效. 《綱目》
DP	龍腦膏
SS	治喉痺腫痛. 薄荷葉 一斤, 甘草 三兩, 防風ㆍ川芎ㆍ桔梗 各二兩, 焰硝 一兩, 白豆蔲 三十粒, 縮砂 五粒, 片腦 一錢. 右爲末, 蜜丸彈子大, 噙化嚥下. 《別方》
DP	靑龍膽
SS	治咽喉閉塞腫痛, 幷單雙蛾, 神效. 膽礬, 盛於靑魚膽內, 陰乾爲末, 吹入喉中, 立效. 無靑魚, 則蠡魚膽代之, 臘月者, 甚佳. 《活人》
DP	吹喉散
SS	治咽喉腫閉塞. 膽礬五錢, 無膽礬則代以綠礬, 入靑魚膽內風乾, 無靑魚則代蠡魚膽. 巴豆 七箇(去殼), 焰硝 二錢半(另硏), 銅靑 一錢, 輕粉 五分, 靑黛 一字. 右將膽礬同巴豆, 於銅銚內飛過, 去巴豆, 合焰硝等四味, 再入麝香少許. 每用一字. 吹入喉中, 吐出痰血, 立愈. 《綱目》
DP	淸涼散
SS	治實火, 咽喉腫痛. 桔梗 一錢半, 梔子ㆍ連翹ㆍ黃芩ㆍ防風ㆍ枳殼ㆍ黃連ㆍ當歸ㆍ生地黃ㆍ甘草 各七分, 薄荷ㆍ白芷 各三分. 右剉, 作一貼, 燈心一團, 細茶一撮, 水煎服. 《回春》
DP	加味四物湯
SS	治虛火喉痺, 喉痛, 喉瘡, 最能降火. 桔梗ㆍ甘草 各一錢半, 熟地黃ㆍ白芍藥 各七分, 當歸ㆍ川芎ㆍ黃柏(蜜水炒)ㆍ知母ㆍ天花粉 各五分. 右剉, 作一貼, 水煎, 入竹瀝一鍾服. 《回春》


CC	急喉痺
ZZ	靈樞曰, 瘡發咽嗌, 名曰猛疽. 此疾治遲, 則咽塞, 咽塞則氣不通, 氣不通則半日死.
ZZ	喉閉而暴發暴死者, 名曰走馬喉痺. 《醫鑑》
ZZ	夫喉之爲會厭者, 經謂之吸門, 是也. 以其司呼吸主升降, 爲人身緊關之槖籥門戶也. 若夫卒然腫痛, 水漿不入, 言語不通, 死在須臾, 誠可驚駭. 《正傳》
ZZ	宜速用鍼法吐法, 以救之. 藥不得下, 當以曲竹管, 灌藥入喉爲妙. 《類聚》
ZZ	急喉閉, 其聲如鼾, 有如痰在喉響者, 此爲肺絶之候. 宜用人參膏救之, 用薑汁, 竹瀝放開, 頻頻服之. 如未得參膏, 先煎獨參湯救之. 早者十全七八, 次則十全四五, 遲則十不全一也. 《綱目》
ZZ	孫兆治潘元從急喉, 以藥半錢, 吹入喉中, 少頃, 吐出膿血, 立愈. 潘謝曰, 大急之患, 非明公不能救, 非藥不能療. 贈金百兩, 願求其方. 孫曰, 猪牙皂角ㆍ白礬ㆍ黃連 等分, 瓦上焙爲末耳. 旣授以方, 不受所贈. 《回春》
ZZ	牙關緊者, 須開關, 用一字散ㆍ二仙散. 毒結, 宜如聖勝金錠ㆍ解毒雄黃元方幷見上ㆍ龍腦破毒散ㆍ奪命散ㆍ玉鑰匙ㆍ金鎖匙ㆍ巴豆烟.
ZZ	挫喉, 氣不通, 冷水徐灌之. 《山居》
DP	龍腦破毒散
SS	治急慢喉閉, 腫塞不通. 芒硝 四兩, 靑黛ㆍ白殭蠶ㆍ甘草 各八錢, 蒲黃 五錢, 馬勃 三錢, 龍腦ㆍ麝香 各一錢. 右爲末, 每一錢, 井水調膏, 細嚥卽破, 出血便愈. 如不是喉痺, 自然消散也. 無芒硝, 代以焰硝. 《御院》
DP	一字散
SS	治急喉纏喉風, 咽喉堵塞, 水穀不下, 牙關緊急, 不省人事. 猪牙皂角 七錢, 雄黃 二錢, (生)白礬ㆍ藜蘆 各一錢, 蝎梢 七枚. 右爲末, 每一字, 吹入鼻, 吐痰. 《入門》
DP	二仙散
SS	治急喉閉, 及纏喉風危急. 膽礬 一錢, 白殭蠶 二錢. 右爲末, 吹少許入喉中. 《入門》
DP	奪命散
SS	治急喉閉. (枯)白礬ㆍ白殭蠶(炒)ㆍ鵬砂ㆍ皂角 各等分. 右爲末, 吹少許入喉中, 痰出卽差. 《丹心》
DP	玉鑰匙
SS	治急喉閉及纏喉風. 焰硝 七錢半, 鵬砂 二錢半, 白殭蠶 一錢二分半, 龍腦 一字. 右爲末, 以竹管吹半錢入喉中, 神效. 《直指》
DP	金鎖匙
SS	治急喉閉, 纏喉風. 朱砂 三分二釐, (枯)白礬ㆍ膽礬 各一分六釐, 鵬砂 一分二釐, 熊膽ㆍ焰硝ㆍ片腦ㆍ麝香 各一分. 右爲末, 吹半錢入喉中. 《醫鑑》
DP	巴豆烟
SS	治喉閉危急, 宜開關. 巴豆肉, 以紙壓取油, 用紙作撚子, 點燈吹滅, 以烟熏鼻中, 一時口鼻流涎, 牙關自開. 《經驗》
SS	又方, 巴豆肉, 綿裹, 隨左右塞鼻中, 左右俱患, 則左右俱塞, 立通. 《入門》
SS	巴豆, 乃斬關奪門之將. 熱則流通之理, 以熱攻熱, 不妨碍也. 《丹心》


CC	纏喉風
ZZ	熱結咽喉, 腫遶於外, 且麻且痒, 腫而大者, 名曰纏喉風. 《醫鑑》
ZZ	纏喉風, 自耳邊過頤下赤色者, 是也. 大槪內外皆腫者, 爲纏喉風. 《得效》
ZZ	纏喉風之證, 先兩日, 胸膈氣緊, 出氣短促, 忽然咽喉腫痛, 手足厥冷, 氣閉不通, 頃刻不治. 《丹心》
ZZ	纏喉風屬痰熱, 其咽喉裏外皆腫者, 是也. 《丹心》
ZZ	宜用解毒雄黃元ㆍ如聖勝金錠ㆍ龍腦破毒散ㆍ一字散ㆍ二仙散ㆍ玉鑰匙ㆍ巴豆烟七方皆見上ㆍ雄黃散ㆍ佛手散ㆍ白礬散ㆍ氷梅丸方見下, 兼用鍼法吐法, 乃效.
DP	雄黃散
SS	治纏喉風危急. 巴豆 七粒(三生四熟, 生者去殼生硏, 熟者去殼燈上燒存性硏), 乾桑黃茹二片, 雄黃 一塊(細硏), 鬱金 一枚(硏). 右再硏細, 每服半字, 茶淸少許調下. 如口噤咽塞, 以竹管吹入喉中, 須臾吐利卽安矣. 《得效》
DP	佛手散
SS	治纏喉風, 神效. 芒硝 一兩, 白殭蠶 五錢, 甘草 二錢半, 靑黛 一錢. 右爲末, 取少許, 糝喉中. 如閉甚, 以竹管吹入. 《類聚》
DP	白礬散
SS	治纏喉風及急喉閉. 白礬 三錢, 巴豆 三箇(去殼分作六片). 右銚器同炒, 候礬枯, 去豆取礬爲末. 水調灌下, 或吹入喉中. 或烏雞子淸調, 灌入喉中. 《類聚》


CC	懸雍垂
ZZ	懸雍生於上顎. 雖不關於咽喉, 所以暴腫者, 抑亦熱氣使然也. 《直指》
ZZ	懸雍, 謂之帝鍾. 懸雍腫而垂下, 有長數寸者, 謂之帝鍾風, 宜用鹽礬散. 不可鍼破, 鍼則殺人. 《得效》
ZZ	懸雍者, 音聲之關. 若藏府伏熱上衝咽喉, 則懸雍或長而腫也. 宜吹喉散ㆍ玄參散ㆍ鵬砂散. 《類聚》
ZZ	腎傷寒咽痛, 及帝鍾腫者, 忌鍼. 以蛇床子, 於甁中燒烟, 令病人吸入喉中, 立愈. 《入門》
DP	鹽礬散
SS	治懸雍垂長, 咽喉妨悶. 鹽花ㆍ白礬(枯). 右爲末. 以筯頭蘸藥, 塗其上卽差. 《本草》
DP	吹喉散
SS	治懸雍下垂腫痛, 及一切咽喉疾. 膽礬ㆍ白礬ㆍ焰硝ㆍ片腦ㆍ山豆根ㆍ辰砂ㆍ雞內金(焙). 右爲極細末, 以竹管吹少許入喉中卽效. 《回春》
DP	玄參散
SS	治懸雍腫痛垂長. 玄參 一兩, 升麻ㆍ射干ㆍ大黃(酒洗) 各五錢, 甘草(灸) 二錢半. 右剉, 五錢, 水煎, 微溫, 時時含嚥. 《類聚》
DP	鵬砂散
SS	治同上. 鵬砂ㆍ馬牙硝ㆍ滑石ㆍ寒水石 各五錢, 龍腦ㆍ白礬 各三錢. 右細末, 新水調半錢服. 《類聚》


CC	梅核氣
ZZ	七情氣鬱, 結成痰涎, 隨氣積聚, 堅大如塊. 在心腹間, 或塞咽喉, 如梅核粉絮樣, 咯不出, 嚥不下, 每發欲絶, 逆害飮食. 宜四七湯. 《得效》 方見氣門
ZZ	男女或有胸喉間梅核作恙者, 觸事勿怒, 飮食勿冷. 《直指》
ZZ	梅核氣者, 窒碍於咽喉之間, 咯不出, 嚥不下, 如梅核之狀, 是也. 始因喜怒太過, 積熱蘊隆乃成, 厲痰鬱結, 致斯疾耳. 宜加味四七湯ㆍ加味二陳湯. 《醫鑑》
DP	加味四七湯
SS	治梅核氣, 妙不可述. 紫蘇葉ㆍ半夏ㆍ厚朴ㆍ赤茯苓ㆍ陳皮ㆍ枳實ㆍ南星ㆍ縮砂ㆍ神麴 各一錢, 靑皮 七分, 白豆蔲 六分, 檳榔ㆍ益智仁 各三分. 右剉, 作一貼, 薑 五片, 水煎服. 《醫鑑》
DP	加味二陳湯
SS	治同上. 二陳湯, 加枳殼ㆍ桔梗ㆍ黃芩ㆍ梔子ㆍ蘇子ㆍ白豆蔲 各七分. 右剉, 作一貼, 入薑 三片, 水煎服. 《醫鑑》


CC	尸咽
ZZ	尸咽者, 陰陽不和, 脾肺壅盛, 風熱毒氣, 不能宣通, 故令尸蟲發動, 上蝕於喉. 或痒或疼, 如䘌之候也. 《直指》
ZZ	與傷寒狐惑同, 當參考.


CC	穀賊
ZZ	穀賊者, 穀芒强澁, 藏於米而誤食之, 滯於咽門不能傳化, 故風熱倂聚, 與血氣搏, 遂令腫刺也. 不急治, 亦能殺人. 《直指》
ZZ	誤呑稻麥芒, 在咽間不下, 急取鵝口中涎, 灌之卽下. 盖鵝涎, 能化穀也. 《綱目》
DP	治穀賊方
SS	琥珀ㆍ松脂 各五錢, 䃃砂 二錢半, 乳香 一錢二分半. 右爲末, 熔黃蠟和丸芡實大, 常含化嚥津. 《類聚》
SS	又方, 馬牙硝硏細, 綿裹半錢, 含化嚥津, 以差爲度. 又鍼刺痛處, 出黑血, 鹽湯漱口. 《類聚》


CC	咽喉痛
ZZ	咽痛云嗌痛者, 謂咽喉不能納唾與食, 而地氣閉塞也. 云喉痺咽嗌痛者, 謂咽喉俱病, 天地之氣幷閉塞也. 盖病喉痺者, 必兼咽嗌痛, 病咽嗌痛者, 不能兼喉痺也. 《綱目》
ZZ	咽痛者, 風邪客於喉間, 氣鬱而熱, 故爲咽痛. 《直指》
ZZ	咽喉乾枯, 常如毛刺, 呑嚥有碍者, 風燥也. 荊防敗毒散方見寒門, 加薄荷ㆍ黃芩ㆍ半夏, 倍桔梗, 入生薑煎服. 《入門》
ZZ	咽喉痛, 鵬砂, 或和膽礬ㆍ白殭蠶ㆍ白梅肉, 和噙. 又必用荊芥ㆍ玄參. 《丹心》
ZZ	咽喉痛, 宜上淸元ㆍ加減薄荷煎元ㆍ龍腦膏方見上ㆍ荊黃湯ㆍ必用方甘桔湯ㆍ金消丸ㆍ淸火補陰湯ㆍ絳雪散.
DP	上淸元
SS	治咽喉腫痛, 口舌生瘡, 能爽神. 薄荷葉 一斤, 縮砂 四兩, 甘草 二兩, 防風ㆍ黃芩ㆍ桔梗 各一兩. 右爲末, 蜜和, 兩作二十丸, 每一丸, 常含化, 嚥之. 《奇效》
DP	加減薄荷煎元
SS	治風熱咽喉腫痛. 薄荷葉 八兩, 防風ㆍ川芎ㆍ白豆蔲 各一兩, 縮砂ㆍ甘草 各五錢, 龍腦 五分, 桔梗 二兩. 右爲末, 蜜和, 兩作三十丸, 每一丸. 常含化, 嚥之. 《御藥》
DP	荊黃湯
SS	治風熱結滯, 咽喉腫痛, 大便秘澁. 荊芥 四錢, 大黃 一錢. 右剉, 水煎, 空心服. 《入門》
DP	必用方甘桔湯
SS	治風熱咽喉腫痛, 或喉痺神效. 桔梗 二錢, 甘草ㆍ荊芥ㆍ防風ㆍ黃芩ㆍ薄荷 各一錢. 右剉, 作一貼, 水煎, 徐徐服. 加玄參一錢, 尤妙. 《必用》
DP	金消丸
SS	治咽喉腫痛. 黃柏ㆍ荊芥ㆍ射干ㆍ黃芩 各等分. 右爲末, 蜜丸櫻桃大, 每一丸, 含化. 《簡易》
DP	淸火補陰湯
SS	治虛火上升, 喉痛喉閉, 或生瘡. 玄參 二錢, 白芍藥ㆍ熟地黃 各一錢, 當歸ㆍ川芎ㆍ黃柏(童便炒)ㆍ知母(生)ㆍ天花粉ㆍ甘草 各七分. 右剉, 作一貼, 水煎, 入竹瀝三匙, 溫服. 《醫鑑》
SS	喉乾燥痛, 四物湯方見血門, 加桔梗ㆍ荊芥ㆍ黃柏ㆍ知母, 煎服, 立已. 《正傳》
DP	絳雪散
SS	治咽喉熱痛, 腫塞. 寒水石(煅) 五錢, 鵬砂ㆍ馬牙硝ㆍ朱砂 各一錢, 龍腦 半錢. 右爲細末, 每一字, 摻入口中, 嚥津. 《直指》


CC	傷寒咽痛
ZZ	傷寒陽毒陰毒, 皆有咽痛, 詳見本門. 《仲景》
ZZ	伏氣之病, 謂非時暴寒中人, 伏於少陰經, 始不覺, 旬月乃發. 先發咽痛, 次必下利脈微弱. 古方謂之腎傷寒, 宜用半夏桂甘湯. 《活人》
ZZ	少陰客寒咽痛, 宜甘桔湯ㆍ桔梗湯ㆍ荊芥湯方見下.
DP	半夏桂甘湯
SS	治腎傷寒咽痛. 半夏(薑製)ㆍ桂枝ㆍ甘草 各二錢. 右剉, 作一貼, 入薑 五片, 同煎, 候冷, 徐徐呷之. 《活人》
DP	甘桔湯
SS	治少陰客寒咽痛. 桔梗 三兩, 甘草 一兩. 右剉, 五錢, 水煎, 徐徐服之. 加鼠粘子ㆍ竹茹 各一錢, 治咽痛, 尤妙. 《海藏》
DP	桔梗湯
SS	治同上. 桔梗 一兩, 甘草 二兩. 右剉, 五錢, 水煎, 如上法服之. 《海藏》
SS	二味等分, 名如聖湯. 《直指》


CC	咽喉瘡
ZZ	咽瘡者, 胃脘實熱, 熏灸上焦, 發爲白頭赤根, 宜發聲散. 《直指》
ZZ	咽喉生瘡痛, 多屬虛火, 遊行無制, 客於咽喉. 宜用人參ㆍ荊芥ㆍ(蜜灸)黃柏. 《綱目》
ZZ	咽喉生瘡, 勿用生薑, 辛辣反甚故也. 《綱目》
ZZ	楊梅, 天疱瘡, 服輕粉, 毒氣流注, 多作咽瘡潰爛, 詳見諸瘡門.
ZZ	咽喉瘡, 宜用利膈湯ㆍ牛蒡子湯ㆍ淸火補陰湯ㆍ加味四物湯方見上ㆍ通隘散方見下ㆍ佛手散ㆍ發聲散ㆍ治喉痺生瘡方.
DP	利膈湯
SS	治咽喉生瘡. 薄荷ㆍ荊芥ㆍ防風ㆍ桔梗ㆍ人參ㆍ鼠粘子(炒)ㆍ甘草 各一兩. 右爲末, 每二錢, 沸湯點服. 咽痛, 加白殭蠶. 《本事》
DP	牛蒡子湯
SS	治咽喉腫痛, 牙關緊急, 或生瘡癰, 或愈後復攻胸脇, 氣促身熱, 不能坐臥. 牛蒡子 二錢, 玄參ㆍ犀角ㆍ升麻ㆍ黃芩ㆍ木通ㆍ桔梗ㆍ甘草 各一錢. 右剉, 水煎, 食後服. 《入門》
DP	佛手散
SS	治風熱咽喉腫痛, 生瘡. 薄荷葉 二兩, 芒硝 一兩, 甘草 七錢, 桔梗ㆍ蒲黃 各五錢, 靑黛 二錢. 右爲末, 取少許, 乾摻, 或以竹管吹入喉中. 《丹心》
DP	發聲散
SS	治咽痛生瘡妨悶. 黃瓜蔞(大者) 一箇, 桔梗 七錢半, 白殭蠶(炒) 五錢, 甘草(炒) 二錢. 右爲末, 每取少許乾糝. 如咽喉腫痛, 左右有紅, 或一邊紅紫長大, 此藥, 加朴硝一錢和勻糝之. 如喉中有小白頭瘡, 前藥, 入白礬末半錢和糝. 《綱目》
DP	治喉痺生瘡方
SS	喉痺, 乳蛾腫痛, 生瘡潰爛, 水漿不入, 死在須臾. 用巴豆肉, 細辛等分爲末, 用紙捲藥在中, 兩頭撚緊, 從中剪斷, 塞入兩鼻中, 一時頭頂氷涼, 咽喉卽開. 《種杏》


CC	喉痺失音
ZZ	咽喉生瘡令閉, 聲不出者, 秘傳降氣湯方見氣門, 去陳皮, 加黃芩服之. 曾服涼藥, 自利, 聲音有壞者, 亦用秘傳降氣湯救之. 《入門》
ZZ	咽痺失音, 宜用通隘散ㆍ增損如聖湯ㆍ荊芥湯ㆍ通關飮ㆍ桔梗湯ㆍ神效散.
ZZ	喉閉生瘡, 失聲音, 服紫雪, 神效. 方見火門
DP	通隘散
SS	治喉痛生瘡聲啞. 白鵬砂 二錢, 孩兒茶ㆍ靑黛ㆍ滑石ㆍ寒水石 各一錢, 蒲黃ㆍ馬牙硝ㆍ(枯)白礬 各六分, 黃連ㆍ黃柏 各五分, 片腦 二分. 右細末, 煉化白砂糖和丸芡實大, 臥時, 舌壓一丸, 自化入喉, 神效. 一方, 以葦筒吹少許入喉中, 亦神效. 《醫鑑》
DP	增損如聖湯
SS	治咽喉腫痛妨悶, 語聲不出. 桔梗 二兩, 甘草(灸) 一兩半, 枳殼ㆍ防風 各五錢. 右末, 三錢, 煎水, 入酥如棗許, 攪服. 《綱目》
DP	荊芥湯
SS	治咽喉腫痛, 語聲不出, 嚥之甚妙. 桔梗 二兩, 甘草 一兩, 荊芥穗 五錢. 右爲麤末, 每取四錢, 入薑 三片, 水煎呷服. 《三因》
DP	通關飮
SS	治喉痺腫痛, 不能言語, 此從治之法, 無不愈. 桔梗 二錢, 甘草(灸) 一錢半, 人參ㆍ白朮ㆍ赤茯苓 各一錢, 防風 七分, 荊芥ㆍ薄荷ㆍ乾薑(炮) 各五分. 右剉, 作一貼, 水煎服. 《正傳》
DP	桔梗湯
SS	治咽喉腫痛, 聲破難語. 桔梗ㆍ甘草 各一錢半, 當歸ㆍ馬勃 各一錢, 麻黃 五分, 白殭蠶ㆍ黃芩 各三分, 桂枝 少許. 右剉, 作一貼, 水煎服. 《東垣》
DP	神效散
SS	治喉痺, 語聲不出. 荊芥穗ㆍ萆麻肉 等分, 爲末, 蜜丸皂子大, 綿裹, 含化.
SS	又方, 猪牙皂角, 和霜梅爲末, 噙之. 《三因》


CC	天行喉痺
ZZ	時行咽痛, 宜用普濟消毒飮子方見瘟疫.
ZZ	喉痺, 一鄕皆相似者, 屬天行運氣之邪. 大忌酸藥點之, 寒藥下之, 鬱其邪於內, 不得出也. 《綱目》
ZZ	天行喉痺, 取鴨觜膽礬末半錢, 吹入喉中, 吐痰立愈. 如無膽礬, 以透明綠礬代之. 《正傳》


CC	咽喉急閉宜鍼
ZZ	咽喉急閉, 皆屬相火. 惟砭刺出血, 最爲上策. 《正傳》
ZZ	喉痺, 因惡血不散故也. 凡治此疾, 暴者, 必先發散. 發散不愈, 次取痰, 取痰不愈, 次去汚血, 宜鍼之. 《綱目》
ZZ	凡喉閉急證, 速用鍼刺出血, 幷豁吐痰涎爲要. 若遲緩不救則死. 《回春》
ZZ	火鬱則發之, 砭刺出血卽汗之之義也. 血出多則愈. 有鍼瘡者, 薑汁調熟水, 時時呷之. 凡關上血泡, 最宜鍼, 關下不見者, 令病人含水一口, 用蘆管尖刺鼻孔, 出血妙. 《入門》
ZZ	一婦人患喉生蛾, 不肯鍼. 范九思云, 我有一藥, 須新筆點之, 乃藏鍼在筆頭內, 刺血出卽愈. 《入門》
ZZ	咽喉腫痛, 惟腎傷寒, 及帝鍾風者, 忌鍼. 《入門》


CC	咽喉急閉宜吐
ZZ	凡喉痺, 勿論大人小兒, 非吐不可. 如膽礬, 石綠之類爲末, 薄荷汁入醋同調, 以雞翎蘸藥, 送入喉內, 徐徐引痰吐出爲佳. 《湯氏》
ZZ	喉痺多屬痰, 宜用吐法. 《丹心》
ZZ	宜用吹喉散ㆍ引痰眞捷法ㆍ去涎方. 或用好醋, 噙漱吐痰, 亦妙.
DP	吹喉散
SS	治喉閉腫痛. 綠礬 五錢(入靑魚膽內風乾), 巴豆 七箇(去殼), 朴硝 二錢半(另硏), 銅靑 一錢, 輕粉 五分, 靑黛 少許. 右將膽礬同巴豆於銅銚內飛過, 去巴豆, 合朴硝等四味, 再入麝香少許. 每用一字, 吹入喉中, 吐出痰血, 立愈. 《正傳》
DP	引痰眞捷法
SS	治喉痺. 冬月靑魚膽用白礬入內, 臨用加百草霜, 炒鹽少許醋調, 以鴨毛蘸藥引吐痰出. 如無魚膽, 用白礬半兩, 巴豆肉十枚同枯過, 去巴豆用礬, 如上法吐痰, 神效. 吐後, 用金鎖匙方見上吹之, 常服必用方甘桔湯, 最妙方見上. 《入門》
DP	去涎方
SS	治喉痺. 猪牙皂角 五錢, 膽礬 一錢半, 靑黛 五分. 右爲末, 醋糊和丸櫻桃大, 每一丸, 以熟絹裹在筯頭上, 用好醋潤透, 將藥點在喉瘡上, 咬着筯, 其涎如水卽解. 後服防風通聖散方見風門. 《丹心》


CC	咽喉閉通治
ZZ	火性急速, 故病發則暴悍. 或鍼或吐, 以宣其毒. 此急則治標之法也. 必須兼以內經從治之法, 以桔梗ㆍ甘草ㆍ玄參ㆍ升麻ㆍ防風ㆍ羌活ㆍ荊芥ㆍ人參ㆍ白朮ㆍ茯苓之類, 少加乾薑ㆍ附子爲嚮導, 徐徐頻與, 不可頓服. 此爲治之大法也. 切不可驟用寒涼之藥. 殊不知上熱未除, 中寒復生, 至於發喘發脹, 皆爲不治之證. 《正傳》
ZZ	喉痛, 必用荊芥, 陰虛火炎, 必用玄參. 《丹心》
ZZ	咽喉腫痛諸證, 皆用淸涼散方見上加減用之. 《回春》
ZZ	通用氷梅丸ㆍ龍腦川芎元ㆍ淸咽利膈散ㆍ必用方甘桔湯方見上ㆍ龍腦破毒散方見上ㆍ金鎖匙方見上ㆍ琥珀犀角膏方見口舌.
DP	氷梅丸
SS	治十八種喉痺俱效, 又治喉風腫痛, 如神. 大南星 三十五箇, 大半夏ㆍ白礬ㆍ白鹽ㆍ防風ㆍ朴硝 各四兩, 桔梗 二兩, 甘草 一兩, 揀七分熟大梅實一百箇. 先將硝鹽水浸一伏時, 然後將各藥碾碎, 入水拌勻, 方將梅實置於水中, 其水淹過梅子三指爲度, 浸七日, 取出曬乾. 又入水中浸透曬乾, 竢藥水乾爲度, 方將梅子入磁罐封密, 如霜衣白, 愈佳. 用時綿裹噙在口中, 徐徐嚥汁下, 痰出卽愈. 《回春》
SS	入門, 有皂角四兩, 無甘草.
DP	龍腦川芎丸
SS	治咽喉諸病, 通利七竅, 爽氣淸神, 除熱消痰, 消風化滯. 薄荷葉 五兩三錢, 桔梗 一兩半, 川芎ㆍ防風ㆍ甘草 各一兩, 白豆蔲 五錢, 片腦 三錢, 縮砂仁 二錢. 右爲末, 蜜和, 每兩作二十丸, 每一丸, 細嚼, 茶淸下, 噙化亦可. 《御院》
SS	此與加減薄荷煎元同, 而分兩異.
DP	淸咽利膈散
SS	通治乳蛾, 喉閉等證. 桔梗ㆍ連翹 各一錢, 大黃ㆍ芒硝ㆍ惡實ㆍ荊芥 各七分, 片芩ㆍ梔子ㆍ薄荷ㆍ防風ㆍ玄參ㆍ黃連ㆍ金銀花ㆍ甘草 各五分(其大黃ㆍ芩連ㆍ梔子, 幷酒炒). 右剉, 作一貼, 水煎溫服, 食後. 《醫鑑》


CC	咽喉不治證
ZZ	凡咽喉閉, 毒氣歸心, 胸前腫滿, 氣煩促, 下部洞泄不止者, 死. 《得效》
ZZ	凡喉痺初發, 胸膈氣促, 咽喉腫痛, 手足厥冷, 氣閉不通卽死. 《入門》
ZZ	凡咽喉痺, 不可純用涼藥, 草藥, 目前取效. 上熱未除, 中寒復起, 毒氣乘入腹, 胸前高腫, 上喘下泄, 手足爪甲靑紫, 七日後全不食, 口如魚口者, 死. 《入門》


CC	魚骨鯁
ZZ	凡骨鯁在咽不下, 用玉屑無憂散. 《三因》
ZZ	凡治鯁之法, 皆以類推. 如鸕鶿治魚鯁, 磁石治鍼哽, 髮灰治髮哽, 狸虎骨治骨哽, 各從其類也. 《三因》
ZZ	諸魚膽皆下骨鯁. 鱖魚ㆍ蠡魚ㆍ鯽魚膽, 皆可用, 臘月收者, 尤佳. 取一皂子許, 溫酒化呷之. 若得吐便出, 未吐更飮溫酒. 但以吐爲妙, 未出更服. 《本草》
ZZ	南鵬砂噙化, 其骨脫然而失. 《得效》
ZZ	貫衆濃煎一盃半, 分三服連進, 片時一咯而骨出. 《得效》
ZZ	縮砂, 甘草末, 綿裹含嚥, 卽吐出. 《丹心》
ZZ	野苧根, 洗淨爛擣如泥, 取櫻桃大. 如雞骨, 以雞羹化下, 如魚骨, 以魚羹化下, 立出. 《丹心》
ZZ	魚骨橫喉中, 鯉魚鱗皮燒作屑, 和水服卽出. 《本草》
ZZ	魚骨在肚中刺痛, 煎吳茱萸汁, 一盞飮之, 骨軟而出. 《綱目》
ZZ	萱草根汁飮之卽下. 《綱目》
ZZ	海獺皮煮汁飮, 水獺亦可. 又鸕鶿, 或魚狗鳥燒灰, 和飮服卽下. 《本草》
ZZ	鳳仙花子, 水硏取汁, 以匙送入咽, 呷下勿犯齒. 無子用根. 《醫鑑》
ZZ	皂角末吹鼻, 得嚔卽出. 《類聚》


CC	獸骨骾
ZZ	在咽不下, 象牙磨水嚥下. 梳笏皆可用. 《得效》
ZZ	桑木上蟲屑, 米醋煎, 灌漱自下. 《得效》
ZZ	將狗倒弔起涎出盛椀, 徐徐嚥下, 其骨化爲水, 如神. 以狗善食諸骨也. 《回春》
ZZ	諸肉骨鯁, 雞足一對燒灰, 水調服. 《類聚》
ZZ	獸骨鯁, 虎骨爲末, 水調服. 狸骨亦可, 煮汁服亦佳. 《本草》
ZZ	雞骨, 魚骨鯁, 白梅肉搥成大丸子, 綿裹, 用線穿在內, 冷藥送下, 扯住線頭在手, 一嘔卽出. 《回春》
DP	玉屑無憂散
SS	治諸骨骾不下, 及纏喉風. 寒水石(煅)ㆍ鵬砂 各三錢, 玄參ㆍ貫衆ㆍ滑石ㆍ縮砂ㆍ山豆根ㆍ黃連ㆍ甘草ㆍ赤茯苓ㆍ荊芥穗 各五錢. 右爲末, 每一錢, 抄入口, 以新水嚥下. 《得效》
DP	引鯁法
SS	鯁在咽不下, 聚牛筋或鹿筋, 漬之, 索緊令大如彈丸. 持筋端呑之, 候至鯁處, 徐徐引之, 鯁着筋卽出. 《本草》
SS	又法, 綿絮一小塊, 以蜜煮, 用如上法卽出. 《得效》
SS	嚼薤白令柔, 以繩繫中, 呑薤到鯁處引之, 鯁卽隨出. 《本草》
SS	一方, 用韭白如上法, 以茶嚥下, 引之亦出. 《醫鑑》
SS	弓弦, 槌令頭散, 呑引之亦出. 《俗方》
DP	呪法
SS	治諸鯁不下, 以淨器盛新汲水一盞, 捧之面東, 黙念云, 謹請太上東流順水, 急急如南方火帝律令勑. 一氣念七遍, 卽吹一口氣入水中. 如此七次, 以水與患人飮, 立下. 或云, 用此呪水, 可以食鍼幷竹刺. 《醫鑑》
DP	禳法
SS	治鯁不下, 另取魚骨一根, 揷於患人頭髮內. 不必言. 須臾卽下. 《種杏》


CC	誤呑諸物
ZZ	誤呑金銀物, 在腹中, 取水銀服之, 令消烊出也. 《綱目》
ZZ	金見水銀則如泥. 故呑金銀物者, 服半兩, 卽消出. 《本草》
ZZ	誤呑金銀及銅錢, 縮砂濃煎湯飮之, 其銅自下. 又葧薺硏爛服之, 其銅自化. 又堅炭爲末, 米飮調服, 從大便瀉出如烏梅狀. 《入門》
ZZ	誤呑銅錢鐵物, 葧薺恣食, 須臾自化去. 試將一錢, 幷葧薺四五枚同嚼, 其錢立碎. 《類聚》
ZZ	多食胡桃, 其銅自爛. 《回春》
ZZ	胡粉一兩, 水調, 分再服, 亦出. 《本草》
ZZ	誤呑錢服, 煉蜜二升卽出. 又飴糖一斤, 漸漸盡食之, 便出. 誤呑環及釵者, 服之亦出. 《本草》
ZZ	誤呑銀釵簪或竹木不得出, 多食白糖至數斤, 當裹物自出. 《類聚》
ZZ	小兒呑錢不出, 煮葵汁, 冷飮卽出, 根葉子同功. 《本草》
ZZ	誤呑釵, 薤白暴令萎黃煮熟, 勿切食一大束, 釵卽隨出. 《本草》
ZZ	誤呑鍼, 磁石如棗核大, 磨令光, 鑽作竅, 絲穿令含, 鍼自出. 《本草》
ZZ	又方, 用蠶豆煮熟, 同韭菜喫之, 鍼與菜, 從大便而出. 一方用豌豆. 《入門》
ZZ	誤呑竹木, 槍喉不下, 故鋸燒赤, 淬酒中熱飮之. 一法, 鐵斧磨水灌下亦效. 《本草》
ZZ	誤呑釘幷箭鏃鍼錢等物, 多食猪羊肉肥脂, 必自裹出. 《本草》
ZZ	誤呑銅鐵等物, 多食肥猪肉葵菜, 自出. 《類聚》
ZZ	誤呑鉤連線者, 莫引之. 急以珠璫, 或琥珀珠ㆍ水晶珠ㆍ薏苡子輩貫着線, 推至鉤處, 引之自出. 《類聚》
ZZ	誤呑桃李, 哽喉不下, 狗頭煮湯, 摩頭上差. 《本草》
ZZ	誤呑髮, 繞喉不出, 亂髮灰, 水調一錢服. 又舊木油梳燒爲末, 酒調服. 《本草》


CC	誤呑諸蟲
ZZ	誤呑蜈蚣, 在喉悶甚, 急取生猪血, 令病人吃, 須臾以淸油灌口中, 其蜈蚣滾在血中卽吐出. 繼以雄黃末, 水調服, 解其毒. 《綱目》
ZZ	誤呑水蛭入腹, 久必生育, 食人肝血, 腹痛不可忍, 面目黃瘦, 能令人死. 用田中乾泥一小塊, 小死魚三四箇, 將猪脂熔勻, 用巴豆十枚, 去皮硏爛, 入泥內爲丸菉豆大. 用田中冷水, 呑下十丸, 須臾大小水蛭皆下. 却以四物湯方見血門, 加黃芪煎服, 調補. 《入門》
ZZ	水蛭入腹, 濃茶多服, 自下. 《種杏》
ZZ	誤呑水蛭, 宜食蜜卽化爲水. 又田中泥作丸櫻桃大, 白水和下一丸, 蛭卽下. 《回春》


CC	單方
XX	凡二十八種, 有聖烟筒ㆍ吹喉散.
DP	白礬
SS	治咽喉閉. 明白礬末一錢, 巴豆肉一粒同熬乾, 取礬爲末, 吹入喉中, 涎出自愈. 《直指》
SS	纏喉風, 白礬末半錢, 烏雞子淸一箇, 調勻, 灌入喉中, 立效如神. 《綱目》
DP	朴硝
SS	治喉痺神驗. 含口中細細嚥汁, 立差. 馬牙硝, 焰硝同功. 《本草》
SS	咽中瘡腫, 朴硝一錢, 萆麻子去皮一粒同硏, 新水和服卽效. 《綱目》
DP	鵬砂
SS	治咽喉痺, 最爲要切. 含化嚥津. 《本草》
SS	治穀賊, 鵬砂, 馬牙硝等分爲末, 綿裹半錢, 含嚥汁. 《直指》
DP	升麻
SS	治咽喉痺痛. 剉煎, 取汁含之. 《本草》
DP	馬藺根
SS	治喉閉垂死. 取根, 擣絞取汁, 稍稍嚥之. 口噤者, 灌下. 葉及子同功, 子則取四十九枚爲末, 水調服, 葉則取二兩, 水煎服. 《本草》
DP	牛蒡子
SS	治喉痺. 取子一合, 半生半炒爲末, 熱酒調下一錢. 又牛蒡子六分, 馬藺子八分爲末, 煖水調一錢服, 立差. 《本草》
DP	桔梗
SS	療咽喉痛, 及喉痺. 桔梗, 甘草等分, 水煎, 細呷之.
SS	喉痺深腫連頰, 吐氣數者, 名馬喉痺. 取二兩剉, 水三升煎至一升, 分三服. 《本草》
DP	射干
SS	主喉閉, 水漿不入. 採根, 擣取汁, 細呷之. 治喉痺最捷. 或釅醋同硏取汁, 噙引出涎, 更妙. 《丹心》
DP	萆麻子
SS	治喉痺, 及咽腫生瘡. 取子去皮一箇, 朴硝一錢, 新水同硏服, 連進卽效. 《丹心》
SS	又法, 萆麻子取肉槌碎, 紙捲作筒, 燒烟吸之, 治喉痺. 名聖烟筒. 《正傳》
DP	馬勃
SS	治喉閉咽痛. 以蜜揉拌小, 以水調呷. 《本草》
SS	又同白礬等分爲末, 以鵝翎管吹入喉中, 吐痰妙. 《綱目》
DP	皂莢
SS	治急喉閉. 槌碎去皮子, 挼水一盞, 灌下. 或吐或不吐卽安. 《得效》
DP	蠡魚膽
SS	治急喉閉. 取少許, 點患處, 藥至卽差. 病深則水調灌之. 臘月收者佳. 《本草》
DP	壁錢
SS	治喉痺, 雙乳蛾. 壁錢窩一箇, 取患者腦後髮, 拔一根纏定錢窩, 燈上以銀簪桃而燒之, 存性爲末. 吹入患處, 立消. 《回春》
SS	又壁錢燒存性, 白礬(枯)ㆍ髮灰 等分, 爲末, 吹入喉中, 治喉閉. 名吹喉散. 《醫鑑》
DP	蠐螬
SS	治喉痺. 取汁點在喉中, 卽喉開. 《本草》
DP	蛇蛻
SS	治喉閉. 燒爲末, 吹入喉中.
SS	治纏喉風, 氣不通. 蛇蛻灸黃, 當歸等分爲末, 酒服一錢愈. 《本草》
DP	蚯蚓
SS	治喉閉. 取汁呑之, 咽喉卽開. 《本草》
DP	白殭蠶
SS	治急喉閉. 爲細末, 薑汁調灌下, 立愈. 《本草》
SS	又殭蠶炒, 白礬生等分爲末, 白梅肉和丸皂子大, 綿裹含化嚥汁差. 《直指》
DP	螻蛄
SS	治咽喉哽噎. 又治諸物骾不下. 取腦呑之. 《本草》
DP	石蟹
SS	治咽喉腫塞. 擣絞取汁, 灌之卽開. 《本草》
DP	雄雀糞
SS	治咽喉閉塞, 口噤. 取糞細硏, 溫水調灌半錢. 《本草》
DP	雞子
SS	開咽喉, 又治咽喉塞. 生雞卵一枚, 去黃留白, 着米醋, 煻火沸起, 就熱飮醋, 盡一二次卽差. 《綱目》
DP	瓠花上飛蛾
SS	治咽喉腫痛閉塞. 燒爲末, 吹入喉中, 神效. 《俗方》
DP	梨汁
SS	治喉痺熱痛. 上好消梨, 杵取汁, 頻飮之, 多服爲良. 《正傳》
DP	蘿蔔汁
SS	治喉痺, 水穀不下. 取汁, 徐徐嚥之卽愈. 《綱目》
DP	飴糖
SS	治魚骨鯁不下. 作丸如雞子黃大, 呑之. 若不下, 大作丸嚼下之爲妙. 《本草》
DP	米醋
SS	斂咽瘡, 治喉痺. 用好醋, 噙漱吐痰爲妙. 《回春》
DP	大麥麪
SS	治纏喉風, 食不能下. 取麪作稀粥, 令嚥之, 旣滑膩容易下咽, 以助胃氣. 《本草》
DP	脂麻
SS	治穀賊. 炒爲末, 湯點服之. 《直指》


CC	鍼灸法
ZZ	喉閉, 少商ㆍ合谷ㆍ尺澤, 皆鍼之. 《丹心》
ZZ	喉痺, 因惡血不散故也. 砭出惡血, 最爲上策. 《綱目》
ZZ	咽喉腫痺, 鍼風府, 主咽喉諸病, 及毒氣歸心等, 項惡證, 無不效. 又鍼少商, 咽喉腫痛, 皆治之, 又鍼合谷. 又鍼上星, 治頰腫, 纏喉風等證, 又鍼足三里. 《得效》
ZZ	喉痺, 刺手少陰, 卽神門穴. 《綱目》
ZZ	喉閉, 刺手足少陽井, 卽關衝ㆍ竅陰. 《東垣》
ZZ	喉痺, 乳蛾, 取少商ㆍ照海ㆍ太衝. 《東垣》
ZZ	咽喉閉塞, 取照海. 《靈樞》
ZZ	牙關不開, 取陽靈穴, 出血卽愈. 《得效》
ZZ	喉痺, 取豊隆ㆍ涌泉ㆍ關衝ㆍ少商ㆍ隱白ㆍ少衝. 《綱目》
ZZ	累年喉痺, 男左女右, 手大指甲第一節灸二三小壯. 《丹心》
ZZ	根脚咽喉常發者, 耳垂珠下半寸近腮骨, 灸七壯, 二七尤妙. 《得效》
ZZ	足陽明之別, 名曰豊隆, 其病氣逆, 則喉痺卒瘖, 宜取之. 《靈樞》


BB	頸項


CC	頸項寸數
ZZ	結喉以下至缺盆中, 長四寸, 項髮以下至背骨, 長二寸半. 《靈樞》


CC	頸項部位
ZZ	前曰頸, 後曰項.
ZZ	缺盆之中, 任脈也. 名曰天突. 一次任脈側之動脈, 足陽明也. 名曰人迎. 二次手陽明之脈, 名曰扶突. 三次手太陽之脈, 名曰天窓. 四次足少陽之脈, 名曰天容. 五次手少陽之脈, 名曰天牖. 六次足太陽之脈, 名曰天柱. 七次項中央督脈, 名曰風府. 《靈樞》


CC	項强
ZZ	諸痙項强, 皆屬於濕. 《內經》
ZZ	項强, 卒口噤, 背反張爲痓. 《仲景》
ZZ	頸項, 乃足太陽膀胱之經, 足少陰腎經, 與膀胱經爲表裏. 故太陽感風濕, 爲頸項强痛, 身腰反張爲痓. 《本事》
ZZ	項强, 宜木瓜煎ㆍ椒附散ㆍ回首散ㆍ羌活勝濕湯.
ZZ	一人項强, 不能回顧, 動則微痛, 脈弦數實. 作痰熱客太陽經, 治用二陳湯方見痰飮, 加酒芩ㆍ羌活ㆍ紅花, 二服愈. 《丹心》
ZZ	傷寒項强, 結胸項强, 痓病亦項强, 幷見本門.
DP	木瓜煎
SS	治筋急, 項不得轉側. 木瓜 兩箇(取盖去瓤), 沒藥 五錢, 乳香 二錢半(幷硏). 右二味, 入木瓜中, 用盖盖了. 竹簽簽定, 飯上蒸三四次, 硏爛成膏, 每服三五匙, 地黃酒化下. 酒法, 地黃汁半盞, 好酒二盞相和用, 溫服.
SS	有人患此證, 自午後發, 至黃昏時定. 予曰, 此患必從足起, 盖足太陽之筋, 自足至項. 筋者, 肝之合也. 自离至兌, 陰旺陽弱之時. 故靈寶畢法云, 离至乾, 腎氣絶, 而肝氣弱, 肝腎二藏受陰氣, 故發於是時. 授此方, 三服而愈. 《本事》
DP	椒附散
SS	治腎氣上攻項背, 不能轉移. 大附子一箇, 炮去皮臍末之. 右末, 每二錢, 好川椒二十粒白麪塡滿, 水一盞半, 薑 七片, 煎至七分去椒, 入鹽, 空心, 溫服.
SS	一人患項筋痛, 連背胛, 不可轉移, 服諸風藥皆不效. 予憶千金髓有腎氣攻背强一證. 與此方, 一服差. 盖腎氣, 自腰狹脊, 上至曹溪穴, 然後入泥丸宮. 曹溪一穴, 非精於搬運者不能透. 今逆行至此, 不得通, 用椒以引歸經則安矣. 氣上逆, 椒下達, 故服之卽愈. 《本事》
DP	回首散
SS	治頭項强急, 筋急, 或挫枕, 轉項不得者. 烏藥順氣散方見風門, 加羌活ㆍ獨活ㆍ木瓜, 水煎服. 《醫鑑》
DP	羌活勝濕湯
SS	治太陽經中寒濕, 項强或似拔, 不得回顧. 羌活ㆍ獨活 各二錢, 藁本ㆍ防風ㆍ甘草 各一錢, 川芎ㆍ蔓荊子 各五分. 右剉, 作一貼, 水煎服. 《東垣》


CC	項軟
ZZ	項軟者, 天柱骨倒也. 宜用健骨散ㆍ生筋散方幷見小兒. 小兒久患疳疾, 體虛不食, 及諸病後, 天柱骨倒, 醫者不識, 謂之五軟. 《綱目》
ZZ	小兒, 因風頸起軟, 頭不得正, 或去前或去後, 宜用天柱元ㆍ五加皮散, 風熱項軟, 合用涼肝元方見小兒. 《得效》
DP	天柱元
SS	治項軟. 蛇含石 一大塊(火煆醋淬七次), 鬱金(末) 少許. 右硏細, 入麝香少許, 飯丸芡實大, 每一丸, 荊芥湯, 入薑汁二三點化下. 《得效》
DP	五加皮散
SS	治同上. 取皮爲末, 酒調傅項骨上. 乾則易濕者. 《得效》


CC	風府宜護
ZZ	風府穴名也. 在腦後.
ZZ	內經曰, 巨陽者, 諸陽之屬也. 其脈連於風府, 故爲諸陽主氣也. 然則固傷寒之所自起也. 北人皆以毛裹之, 南人怯弱者, 亦以帛護其項, 俗謂三角, 是也. 凡怯弱者, 須護其項後可也. 《資生》


CC	單方
XX	凡四種.
DP	黑豆
SS	治頭項强, 不得顧視. 豆蒸熟, 納袋中枕之. 《本草》
DP	桃葉
SS	治風項强不得回顧. 生桃葉蒸熱入袋, 着項上熨之. 《本草》
DP	活鼠
SS	項强, 身中急者, 取活鼠破腹, 去五藏, 就熱傅之卽差. 《本草》
DP	萆麻葉
SS	治風濕項强, 常傅之爲妙. 《俗方》


CC	鍼灸法
ZZ	項强, 取承漿ㆍ風府. 《綱目》
ZZ	頸項痛强, 取通天ㆍ百會ㆍ風池ㆍ完骨ㆍ瘂門ㆍ大杼. 《甲乙》
ZZ	頸項痛, 取後谿. 《綱目》
ZZ	頸腫, 取足陽明ㆍ手陽明兩經. 《綱目》


BB	背


CC	背脊骨節有數
ZZ	膂骨以下至尾骶二十一節, 長三尺. 《靈樞》
ZZ	上七椎, 每椎一寸四分一釐, 共九寸八分七釐, 中七椎, 每椎一寸六分一釐, 共一尺一寸二分七釐, 下七椎, 每椎一寸二分六釐, 共八寸八分二釐. 《神應》
ZZ	二十一椎長三尺, 校之則上七椎共九寸八分七釐, 中七椎, 下七椎, 共二尺一分三釐, 合爲三尺. 《資生》


CC	背有三關
ZZ	問背後三關. 答曰, 腦後曰玉枕關, 夾脊曰轆轤關, 水火之際曰尾閭關, 乃精氣升降之道路也. 《正理》
ZZ	人之脊骨, 二十四節, 節之末, 名曰尾閭穴, 又名龍虎穴, 又名曹溪路, 又名三岔路, 又名河車路, 又名朝天嶺, 又名上天梯.
ZZ	尾閭穴之骨頭, 圓如潼金, 上有九竅, 內外相連, 卽泥丸宮也.
ZZ	脊骨兩傍, 三條逕路, 上衝直至頂門泥丸宮, 下降復至丹田, 復連至尾閭穴.
ZZ	尾閭穴, 乃下關也. 從下至上十八節, 乃中關也. 泥丸宮爲上關, 此三關也. 《正理》


CC	脈法
ZZ	靈樞曰, 腎脈緩甚, 爲折脊.
ZZ	內經曰, 寸口脈中手促上擊者, 曰肩背痛.
ZZ	脈大者, 心下有留飮, 其人背寒冷. 《仲景》
ZZ	凡背惡寒甚者, 脈浮大而無力, 是陽虛也. 《丹心》


CC	背爲胸府
ZZ	背者, 胸中之府, 背曲肩隨, 胸將壞矣. 《內經》 元本胸作府, 誤也


CC	背寒
ZZ	內伏寒痰, 則寒從背起, 冷如掌大. 《直指》
ZZ	背惡寒, 是痰飮. 仲景云, 心下有留飮, 其人背惡寒, 冷如氷, 茯苓丸方見痰飮主之. 《綱目》
ZZ	背心常一片氷冷者, 痰飮也. 導痰湯方見痰飮, 合蘇子降氣湯方見氣門服之. 《入門》
ZZ	凡人每日, 背上一條如線而寒起者, 痰也. 宜吐下之. 《丹心》
ZZ	背寒有陰有陽. 傷寒少陰證, 背惡寒者, 口中和, 陽明證, 背惡寒者, 口中乾燥, 此寒熱之辨也. 《入門》
ZZ	背寒, 宜貼禦寒膏. 《醫鑑》
DP	禦寒膏
SS	治體虛人, 背上惡寒, 或夏月怕脫衣, 及婦人産後被風冷, 手足冷痛至骨. 又治腰痛. 生薑 半斤(取自然汁), 入明膠 三兩, 乳香ㆍ沒藥 各一錢半, 銅杓內煎化, 移在滾湯內頓, 以柳條攪至成膏. 又入川椒末少許, 再攪勻, 用皮紙攤貼患處. 用鞋底烘熱熨之, 候五七日脫下, 或起小瘡不妨. 《醫鑑》


CC	背熱
ZZ	背熱屬肺. 肺居上焦, 故熱應於背. 《入門》


CC	背痛
ZZ	肩背痛, 屬肺分野. 內經曰, 西風生於秋, 病在肺, 兪在肩背. 故秋氣者, 病在肩背. 又曰, 秋脈太過, 則令人逆氣背痛, 慍慍然. 《綱目》
ZZ	肺病者, 喘咳逆氣, 肩背痛, 汗出. 又曰, 邪在腎, 則病肩背頸項痛. 《靈樞》
ZZ	肩背痛, 宜用通氣防風湯. 脊痛項强, 腰似折, 項似拔, 宜羌活勝濕湯方見頸項.
ZZ	背心一點痛, 宜三合湯. 《醫鑑》
ZZ	脊骨胛眼痛, 宜蒼朮復煎湯. 《丹心》
ZZ	臀尖痛者, 陰虛而膀胱有火也. 四物湯方見血門, 加知母ㆍ黃柏, 及桂少許. 有痰, 合二陳湯方見痰飮, 加澤瀉ㆍ前胡ㆍ木香爲引, 痛甚, 加乳香ㆍ沒藥. 《入門》
ZZ	背疼, 乃作勞所致, 技藝之人, 與士女刻苦者, 多有此患. 色勞者, 亦患之, 惟灸膏肓穴爲妙. 《資生》
ZZ	一男子患背胛縫, 有一線痛起, 上肩跨至胸前側脇而止, 其痛晝夜不歇. 診其脈弦而數, 重取豁大, 左大於右. 予意背胛, 小腸經也. 胸脇, 膽經也. 此必思慮傷心, 心藏未病而小腸府先病, 故痛從肩胛起, 及慮不能決, 乃歸之膽, 故痛至胸脇而止. 乃小腸火乘膽木, 子來乘母, 是爲實邪, 詢之, 果因謀事不成而病. 用人參四分, 木通二分煎湯, 呑龍薈丸方見五藏數服而愈. 《丹溪》
DP	通氣防風湯
SS	治太陽經中寒濕, 肩背痛, 不可回顧. 又云, 肩背痛, 乃風熱乘肺, 肺氣鬱甚也. 黃芪ㆍ升麻ㆍ柴胡 各一錢, 防風ㆍ羌活ㆍ陳皮ㆍ人參ㆍ甘草 各五分, 靑皮 三分, 白豆蔲ㆍ黃柏 各二分. 右剉, 煎服. 《東垣》
DP	三合湯
SS	治背心一點痛. 烏藥順氣散方見風門, 合二陳湯方見痰飮ㆍ香蘇散方見寒門, 加羌活ㆍ蒼朮, 水煎服. 《醫鑑》
DP	蒼朮復煎湯
SS	治寒濕相合, 腦痛, 脊骨, 胛眼痛, 膝臏痛. 蒼朮 四兩, 水二椀煎至一椀去滓, 入羌活ㆍ升麻ㆍ澤瀉ㆍ柴胡ㆍ藁本ㆍ白朮 各五分, 黃柏 三分, 紅花 少許. 右剉, 入蒼朮湯內再煎至半, 去滓服. 《丹心》


CC	脊强
ZZ	督脈之別, 名曰長强, 其病實則脊强. 《靈樞》
ZZ	足太陽之脈病, 腰脊强痛. 《靈樞》
ZZ	膀胱腎間冷氣, 攻衝背膂腰脊, 强俛仰不利, 宜烏沈湯方見氣門.
ZZ	脊痛項强, 背痛不可回顧, 此足太陽手太陽經中濕氣, 鬱不行也. 宜羌活勝濕湯方見頸項.


CC	背傴僂
ZZ	中濕, 背傴僂, 足攣成廢, 甘遂一錢爲末, 入猪腰子內煨食之, 上吐下瀉卽愈. 《入門》
ZZ	一人背傴僂, 足攣, 脈沈弦而細. 以煨腎散與之, 上吐下瀉, 凡三服乃愈. 方見三法《丹心》
ZZ	腰脊間, 骨節突出, 亦是中濕. 內經曰, 濕熱不攘, 大筋緛短, 小筋弛長, 緛短爲拘, 弛長爲痿. 註曰, 大筋受熱則縮而短, 小筋得濕則引而長. 是故, 背傴僂而骨節突出也. 依上法治之. 《綱目》
ZZ	老人傴僂, 乃精髓不足, 而督脈虛也. 宜用補腎益精髓之劑. 《類聚》


CC	龜背
ZZ	詳見小兒門.


CC	單方
XX	凡四種.
DP	羌活
SS	治風濕脊痛, 項强不可回顧. 剉, 水煎服之. 《湯液》
DP	獨活
SS	治中濕頸項難舒. 剉, 酒水煎服. 《本草》
DP	烏藥
SS	治膀胱腎間冷氣攻衝背膂. 剉, 水煎服, 或末服之. 《湯液》
DP	膃肭臍
SS	主治背髆勞悶, 或痛. 酒灸末服, 或丸服. 《本草》


CC	鍼灸法
ZZ	脊膂强痛, 取人中. 《綱目》
ZZ	肩背疼, 取手三里. 《綱目》
ZZ	背痛連胛, 取五樞ㆍ崑崙ㆍ懸鍾ㆍ肩井, 及胛縫穴, 在背端骨下, 直腋縫尖, 及臂, 取二寸半, 瀉六吸. 《綱目》
ZZ	背疼, 乃作勞所致, 惟膏肓爲要穴, 或背上先疼, 遂牽引肩上而疼者, 乃膏肓爲患, 當灸膏肓兪, 及肩井可愈. 《資生》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	外形篇卷之三


BB	胸


CC	胸膈之名有義
ZZ	夫人之胸者, 呼吸之所經, 飮食之所過, 一或失節, 則疾病邪氣交至於胸中. 乃有凶之兆, 故謂之胸也. 《入式》
ZZ	膈膜在心肺之下, 與背脊胸腹周回相着, 如幕不漏. 盖膈者, 隔也. 遮隔濁氣, 不使上熏於心肺, 故謂之膈也. 《入門》


CC	胸膈度數
ZZ	胸圍四尺五寸, 缺盆以下至𩩲骬, 長九寸. 《靈樞》
ZZ	咽以下, 膈以上, 通謂之胸. 《入門》


CC	胸膈部位
ZZ	膈者, 心肺之分野也. 《綱目》
ZZ	胸腹者, 藏府之郭也. 膻中者, 心主之宮城也. 《靈樞》
ZZ	咽之下, 胃脘也. 貫膈, 與肺系相幷, 在肺系之後. 其上, 卽咽門也. 胃脘之下, 卽胃之上口也, 謂之賁門. 其膈膜相貼之間, 亦漫脂相包也. 《入門》
ZZ	胃脘一作管貫膈, 與心肺相通, 膈膜相綴也. 《入門》
ZZ	心包絡, 在心下橫膈膜之上, 竪斜膈膜之下, 與橫膜相粘. 黃脂漫包者, 心也. 漫脂之外, 細筋膜如絲, 與心肺相連, 此包絡也. 《入門》


CC	臟腑經脈皆貫膈
ZZ	手太陰之脈, 上膈屬肺.
ZZ	手陽明之脈, 下膈屬大腸.
ZZ	足陽明之脈, 下膈屬胃絡脾.
ZZ	足太陰之脈, 上膈挾咽. 其支者, 別上膈, 注心中.
ZZ	手少陰之脈, 下膈絡小腸.
ZZ	手太陽之脈, 下膈屬小腸.
ZZ	足少陰之脈, 上貫肝膈.
ZZ	手厥陰之脈, 下膈歷絡三焦.
ZZ	手少陽之脈, 下膈偏屬三焦.
ZZ	足少陽之脈, 貫膈絡肝屬膽.
ZZ	足厥陰之脈, 上貫膈布脇肋.
ZZ	已上十一經, 皆貫膈, 惟足太陽, 循下于背, 故不貫膈. 《銅人》


CC	脈法
ZZ	脈陽微陰弦, 則胸痺而痛. 陽微故知在上焦, 陰弦故知胸痺心痛. 《仲景》
ZZ	胸痺痛, 寸口脈沈而遲, 關上小緊而數. 《仲景》
ZZ	心腹痛, 宜見沈細, 不宜見浮大. 《得效》
ZZ	心腹痛, 脈宜沈細, 忌浮大弦長. 《醫鑑》
ZZ	心腹痛脈沈細宜, 浮大弦長命必殂. 《脈訣》
ZZ	沈弦細動皆是痛證. 心痛在寸腹痛在關, 下部在尺脈象顯然. 《脈訣》
ZZ	胸痞脈滑爲有痰結, 弦伏亦痞澁則氣劣. 《脈訣》
ZZ	心痛左手脈數, 熱多也. 脈濇, 有死血也. 右手脈緊實, 是痰積也. 脈大, 必是久病也. 兩手脈堅實, 不大便, 可下之, 痛甚者, 脈必伏. 《丹心》
ZZ	痞病右關脈多弦, 弦而遲者必心下堅. 《正傳》
ZZ	心脈微急爲痛, 微大爲心痺, 引背痛, 短而數, 或濇者心痛. 《正傳》


CC	心痛與胃脘痛病因不同
ZZ	心之包絡, 與胃口相應, 往往脾痛連心. 或陽虛陰厥, 亦令心下急痛. 《直指》
ZZ	眞心痛, 卽死不治. 其久心痛者, 是心之支別絡, 爲風邪冷熱所乘痛. 故成疹不死, 發作有時, 經久不得差也. 《得效》
ZZ	胃之上口, 名曰賁門. 賁門與心相連, 故經所謂胃脘當心而痛. 今俗呼爲心痛者, 誤也. 夫九種心痛, 詳其所由, 皆在胃脘, 而實不在於心也. 《正傳》
ZZ	胃脘當心而痛, 脾藏連心而痛, 局方皆云心痛. 盖心痛少, 而脾胃痛居多. 心痛因傷思慮, 脾胃痛因傷飮食, 或痰飮故也. 《入門》
ZZ	心病者, 胸中痛. 《內經》
ZZ	諸經心痛引背, 多屬風冷, 諸府心痛, 難以俛仰, 嘔瀉, 多屬熱. 《入門》


CC	心痛有九種
ZZ	一曰蟲, 二曰疰, 三曰風, 四曰悸, 五曰食, 六曰飮, 七曰冷, 八曰熱, 九曰去來. 下通用手拈散ㆍ九痛元ㆍ通靈散ㆍ拈痛元ㆍ神聖代鍼散方見前陰.
DP	手拈散
SS	治九種心痛, 及心脾痛極驗. 詩曰, 草果玄胡索, 靈脂幷沒藥, 酒調三二錢, 一似手拈却. 《綱目》
DP	九痛元
SS	治九種心痛, 及積冷心胸痛. (炮)附子 三兩, 吳茱萸ㆍ人參ㆍ乾薑(炮)ㆍ巴豆(去皮油) 各一兩, 狼毒 五錢. 右爲末, 蜜丸梧子大, 溫酒下三五丸. 《局方》
DP	通靈散
SS	治九種心痛. 蒲黃ㆍ五靈脂 各一兩, 木通ㆍ赤芍藥 各五錢. 右剉, 五錢, 水煎, 入鹽少許服. 《入門》
DP	拈痛元
SS	治九種心痛. 乾薑(生) 七錢半, 五靈脂ㆍ木香ㆍ當歸ㆍ蓬朮 各五錢. 右末, 蜜丸梧子大, 陳皮煎湯下二三十丸. 《直指》
DD	蟲心痛
ZZ	胃脘痛, 痛定便能食, 時作時止者, 是蟲痛也. 《丹心》
ZZ	心痛吐水者蟲痛, 不吐水冷心痛. 《綱目》
ZZ	蟲痛之證, 心腹痛上下攻刺, 嘔噦涎沫, 或吐淸水, 面色靑黃. 宜化蟲丸ㆍ化蟲散ㆍ妙應丸三方幷見蟲門.
ZZ	蟲痛, 二陳湯方見痰飮, 加苦練根煎服. 《醫鑑》
ZZ	蟲痛小兒多有之, 當與蟲部, 參考治之.
DD	疰心痛
ZZ	卒感惡忤尸疰, 神昏卒倒, 口噤不省, 宜蘇合香元方見氣門.
ZZ	備急丸方見救急.
ZZ	與中惡同治. 《入門》
DD	風心痛
ZZ	因傷風冷, 或肝邪乘心, 兩脇引痛, 宜麻黃桂枝湯, 或分心氣飮方見氣門. 《入門》
DD	悸心痛
ZZ	因七情, 怔忡驚悸, 以致心痛, 宜四七湯方見氣門ㆍ加味四七湯方見神門ㆍ七氣湯ㆍ正氣天香湯方幷見氣門. 《入門》
ZZ	心傷者, 勞役則頭面赤而下重, 心中痛而自煩發熱, 臍上跳, 其脈弦, 宜辰砂妙香散方見神門. 《入門》
DD	食心痛
ZZ	因食生冷, 或食物過多, 以致心痛, 宜香蘇散方見寒門ㆍ平胃散方見五藏ㆍ香砂養胃湯方見內傷. 《入門》
DD	飮心痛
ZZ	傷水飮, 聚痰涎, 心痛如刺, 宜芎夏湯方見痰飮ㆍ五苓散方見寒門. 水飮流注, 胸脇痛, 三花神祐丸方見下門. 《入門》
DD	冷心痛
ZZ	寒氣客於背兪之脈則血脈澁, 血脈澁則血虛, 血虛則痛. 其兪注於心, 故相引而痛. 《內經》
ZZ	形寒飮冷, 當風取涼, 或腎邪乘心, 痛則心懸若飢, 泄利下重. 宜五積散. 《入門》
ZZ	寒冷心痛, 宜扶陽助胃湯ㆍ桂枝四七湯ㆍ雞舌香散ㆍ神效散ㆍ卻痛散ㆍ草豆蔲丸ㆍ溫胃湯ㆍ抽刀散ㆍ二薑丸.
EP	扶陽助胃湯
SS	治胃脘當心而痛. 經曰, 寒氣客於腸胃之間, 則卒然痛, 得熱則已, 此藥主之. 附子(炮) 二錢, 乾薑(炮) 一錢半, 草豆蔲ㆍ益智仁ㆍ白芍藥(酒炒)ㆍ人參ㆍ甘草(灸)ㆍ官桂 各一錢, 吳茱萸ㆍ白朮ㆍ陳皮 各五分.右剉, 作一貼, 薑三片煎, 入竹瀝薑汁調服. 水煎服. 《丹心》
EP	桂枝四七湯
SS	治寒邪客搏心痛. 桂枝ㆍ半夏 各二錢, 白芍藥(酒炒) 一錢半, 白茯苓ㆍ厚朴ㆍ枳殼 各七分, 人參ㆍ紫蘇葉ㆍ甘草(灸) 各五分. 右剉, 作一貼, 入薑 三片, 棗 二枚, 水煎服. 《直指》
EP	雞舌香散
SS	治心腹冷痛. 丁香 百枚, 白芍藥(酒炒) 二兩, 良薑 一兩, 甘草(灸) 五錢. 右爲末, 每取二錢. 陳米飮調下. 《得效》
EP	神效散
SS	治一切心脾疼, 遇冷便作, 引入背膂, 痛不可忍, 服之絶根. 木香ㆍ靑皮ㆍ陳皮ㆍ麥芽ㆍ枳殼ㆍ三稜ㆍ蓬朮ㆍ神麴ㆍ白芍藥ㆍ白芷ㆍ肉桂ㆍ玄胡索ㆍ破故紙ㆍ甘草 各七分, 蓽澄茄ㆍ丁香 各三分. 右剉, 作一貼, 入薑 五片, 棗 二枚, 水煎服. 《得效》
EP	卻痛散
SS	治心氣冷痛不可忍. 川烏(炮) 一錢半, 當歸ㆍ肉桂ㆍ石菖蒲ㆍ木香ㆍ胡椒 各一錢, 五靈脂ㆍ蒲黃(炒) 各五分. 右剉, 作一貼, 入鹽醋各少許, 水煎服. 《入門》
EP	草豆蔲丸
SS	治秋冬傷寒冷物, 胃脘當心而痛. 枳實 二兩, 草豆蔲(煨)ㆍ白朮 各一兩, 麥芽(炒)ㆍ神麴(炒)ㆍ半夏(製) 各五錢, 乾生薑ㆍ靑皮ㆍ陳皮 各二錢, 炒鹽 五分. 右末, 蒸餠和丸菉豆大. 白湯下五七十丸. 《東垣》
EP	溫胃湯
SS	治服寒藥多, 胃脘痛. 陳皮ㆍ黃芪 各七錢, 益智仁 六錢, 白豆蔲ㆍ薑黃ㆍ乾薑ㆍ澤瀉 各三錢, 縮砂ㆍ厚朴ㆍ人參ㆍ甘草 各二錢. 右爲末, 每三錢, 入薑 三片, 水煎服. 《東垣》
SS	一名益胃散. 《入門》
EP	抽刀散
SS	治急心冷痛. 斑猫 七箇, 胡椒 四十九粒. 右同炒, 令猫焦碎去之, 取椒爲末, 熱酒調下. 《丹心》
EP	二薑丸
SS	大治心脾冷痛. (炮)乾薑ㆍ良薑 等分, 爲末, 麪糊和丸梧子大, 橘皮湯呑下二三十丸. 《綱目》
DD	熱心痛
ZZ	積熱攻心, 暑毒入心, 面目赤黃, 身熱煩躁, 掌中熱, 大便堅, 宜連附六一湯ㆍ金鈴子散ㆍ莎芎散ㆍ梔薑飮. 甚者大承氣湯方見寒門下之. 《入門》
ZZ	實熱心痛, 小柴胡湯方見寒門, 去人參ㆍ甘草ㆍ加枳殼ㆍ梔子仁ㆍ赤芍藥 各一錢, 水煎服. 《醫鑑》
EP	連附六一湯
SS	治熱鬱胃脘痛甚. 黃連 六錢, 附子 一錢. 右剉, 作一貼, 入薑三棗二, 水煎, 熱服. 《入門》
EP	金鈴子散
SS	治熱厥心痛. 金鈴子ㆍ玄胡索 各一兩. 右爲末, 每二錢, 酒調下, 痛止, 與枳朮丸方見內傷, 去其餘邪. 《保命》
SS	一名玄金散. 《入門》
EP	莎芎散
SS	治曾服熱藥熱物, 致胃脘痛, 久成痼疹. 香附子ㆍ川芎 各五錢, 黃連ㆍ梔子 各二錢半, 木香ㆍ乾薑 各一錢半, 檳榔ㆍ(酒)黃芩ㆍ芒硝 各一錢. 右爲末, 每二錢, 熱薑湯調, 痛時服. 《入門》
EP	梔薑飮
SS	治胃熱作痛. 山梔仁 十五枚(炒焦), 水一盞煎至六分, 入生薑汁三匙, 再煎熱服. 或入川芎一錢, 尤妙. 《入門》
DD	去來痛
ZZ	心痛, 或作或止, 久而不愈也.
ZZ	心包絡, 爲風邪冷熱所乘痛. 故成疹不死, 發作有時, 經久不得差. 神仙九氣湯方見氣門, 呑下九痛元方見上一服卽止. 《得效》
ZZ	心胃久痛, 宜用莎芎散方見上ㆍ妙應丸方見蟲門ㆍ丁香脾積元方見內傷.


CC	心痛亦有六
ZZ	一曰脾心痛, 二曰胃心痛, 三曰腎心痛, 四曰積心痛, 五曰厥心痛, 六曰眞心痛. 《類聚》
DD	脾心痛
ZZ	脾心痛者, 心下急痛也.
ZZ	心痛甚而至於脇下, 如刀劙之痛者, 已連及於脾藏矣. 古方名爲脾痛者, 是也. 《正傳》
ZZ	如以錐鍼刺其心, 心痛甚者, 脾心痛也. 《靈樞》
ZZ	宜用訶子散ㆍ手拈散方見上ㆍ復元通氣散方見氣門.
EP	訶子散
SS	治心脾冷痛不可忍, 一服見效. 訶子(炮)ㆍ厚朴ㆍ乾薑(炮)ㆍ草果ㆍ陳皮ㆍ良薑(炒)ㆍ茯苓ㆍ神麴(炒)ㆍ麥芽(炒)ㆍ甘草(灸) 各等分. 右麤末, 每三錢, 水一盞, 入鹽一捻, 候痛時煎服. 《得效》
DD	胃心痛
ZZ	胃心痛者, 腹脹而心痛, 胃脘當心而痛. 內經曰, 木鬱之發, 民病胃脘當心而痛, 上支兩脇, 嗝咽不通. 又厥陰之勝, 胃脘當心而痛. 《綱目》
ZZ	盖木氣被鬱, 發則太過, 故民病有土敗木賊之候也. 夫胃爲脾之府, 陽先於陰, 故藏未病而府先病也. 《正傳》
ZZ	宜用草豆蔲丸方見上ㆍ加味枳朮丸ㆍ淸熱解鬱湯ㆍ淸鬱散.
EP	加味枳朮丸
SS	治淸痰, 食積, 酒積, 茶積, 肉積在胃脘當心而痛, 及痞滿惡心, 嘈雜噫氣, 呑酸嘔吐, 脾疼等證. 白朮 三兩, 枳實ㆍ蒼朮ㆍ猪苓ㆍ麥芽(炒)ㆍ神麴(炒)ㆍ半夏 各一兩, 澤瀉ㆍ赤茯苓ㆍ川芎ㆍ黃連(東壁土同炒)ㆍ白螺螄殼(煆) 各七錢, 縮砂ㆍ草豆蔲ㆍ黃芩(東壁土炒)ㆍ靑皮ㆍ蘿葍子(炒)ㆍ乾生薑 各五錢, 陳皮(去白)ㆍ便香附ㆍ瓜蔞仁ㆍ厚朴ㆍ檳榔 各三錢, 木香ㆍ甘草 各二錢. 右爲末, 靑荷葉泡湯, 浸粳米粉作糊, 和丸梧子大, 淸米飮下百丸. 《正傳》
EP	淸熱解鬱湯
SS	治心痛, 卽胃脘痛, 一服立止. 山梔子(炒黑) 一錢半, 枳殼ㆍ川芎ㆍ香附子 各一錢, 黃連(炒)ㆍ蒼朮 各七分, 陳皮ㆍ乾薑(炒黑)ㆍ甘草(灸) 各五分. 右剉, 作一貼, 薑 三片, 水煎服. 戒飮食半日. 《醫鑑》
EP	淸鬱散
SS	治胃中有伏火, 膈上有稠痰, 胃口作痛, 及嘔吐酸水, 惡心煩悶. 半夏ㆍ陳皮ㆍ白茯苓ㆍ蒼朮ㆍ便香附ㆍ神麴ㆍ黃連(薑汁炒)ㆍ梔子(薑汁炒) 各一錢, 川芎 六分, 乾薑(炒黑) 五分, 甘草(灸) 二分. 右剉, 作一貼, 入薑 三片, 水煎服. 《醫鑑》
DD	腎心痛
ZZ	心痛, 與背相控, 善瘛, 如從後觸其心, 傴僂者, 腎心痛也. 《靈樞》
ZZ	下重而苦泄, 寒中, 名腎心痛. 《類聚》
ZZ	腎傳之心, 病筋脈相引, 心下急痛, 病名曰瘛. 《內經》
ZZ	腎之積, 名曰奔豚. 自臍下上衝心, 痛最甚, 五苓散方見寒門, 去白朮, 倍肉桂服之. 《入門》
ZZ	宜用神保元ㆍ烏沈湯方幷見氣門ㆍ蟠葱散方見前陰ㆍ神聖復氣湯.
DP	神聖復氣湯
SS	治腎元與膀胱經中陽氣不足, 致胸脇臍腹牽引冷痛, 大惡風寒. 或上熱如火, 下寒如氷等證. 預先一日, 用黃柏ㆍ黃連ㆍ生地黃(幷酒洗)ㆍ枳殼 各三分, 另用新水浸. 又取細辛ㆍ川芎ㆍ蔓荊子(碎) 各二分, 另用新水浸. 別取羌活ㆍ柴胡 各一錢, 藁本,ㆍ甘草 各八分, 半夏ㆍ升麻 各七分, 當歸 六分, 防風ㆍ人參ㆍ郁李仁 各五分, 乾薑(炮)ㆍ附子(炮) 各三分, 白葵花 三朶(去心碎). 右剉, 作一貼, 水五大盞, 同煎至二盞, 入黃芪, 草豆蔲煨各一錢, 橘紅五分, 同煎至一盞. 乃入前浸兩藥, 再煎至一大盞, 去渣熱服, 空心. 《東垣》
DD	積心痛
ZZ	飮食積聚, 遇食還發, 名曰積心痛. 《類聚》
ZZ	凡人飮食後, 忽然暈倒, 口噤不言, 目不識人, 四肢不擧, 多因飮食過度, 氣道窒塞, 或着氣惱而然. 急用薑鹽湯, 多灌探吐之後, 服平胃散方見內傷ㆍ六君子湯方見痰飮.
ZZ	食積心痛, 宜用行氣香蘇散ㆍ煮黃丸方見下ㆍ草豆蔲丸方見上ㆍ加味枳朮丸方見上.
EP	行氣香蘇散
SS	治內傷生冷, 外感風寒, 又觸七情惱怒, 飮食塡滯, 胸腹脹痛. 紫蘇葉ㆍ陳皮ㆍ蒼朮ㆍ香附子ㆍ烏藥ㆍ川芎ㆍ羌活ㆍ枳殼ㆍ麻黃ㆍ甘草 各一錢. 右剉, 作一貼, 薑 三片, 水煎, 不拘時, 溫服. 《回春》
DD	厥心痛
ZZ	厥心痛者, 因內外邪犯心之包絡, 或他藏之邪犯心之支脈. 謂之厥者, 諸痛皆少陰厥陰氣逆上衝, 又痛極則發厥也. 《入門》
ZZ	厥心痛者, 他藏病干之而痛也. 邪在心, 則亦心痛. 《綱目》
ZZ	寒厥心痛者, 手足厥逆而通身冷汗出, 尿淸不渴, 氣微力弱, 急以朮附湯方見寒門溫之. 熱厥心痛者, 身熱足冷, 痛甚煩躁, 其脈洪大, 可與金鈴子散方見上. 《保命》
ZZ	乍間乍甚, 成疹久不死, 名曰厥心痛. 《類聚》
DD	眞心痛
ZZ	心痛, 手足靑至節, 名曰眞心痛. 《類聚》
ZZ	眞心痛者, 手足靑至節, 心痛甚, 朝發夕死, 夕發朝死. 《靈樞》
ZZ	眞心痛者, 大寒觸犯心君, 或汚血衝心, 手足靑過節者, 朝發夕死, 夕發朝死. 《正傳》
ZZ	心爲諸藏之主, 不可傷. 傷之而痛者, 爲眞心痛, 手足靑至節, 朝發夕死, 夕發朝死, 不假復治. 《得效》
ZZ	眞心痛者, 因內外邪犯心君, 一日卽死, 無治法. 《入門》


CC	心腹幷痛
ZZ	心腹幷痛, 宜二炒香良散ㆍ二胡散ㆍ厚朴湯ㆍ桂靈散ㆍ雞舌香散方見上ㆍ蟠葱散方見前陰ㆍ五積散方見寒門ㆍ備急丸方見救急ㆍ蘇合香元方見氣門.
DP	二炒香良散
SS	治心腹痛. 香附子ㆍ良薑 等分(各炒爲末), 入鹽少許, 每二錢, 米飮調下. 若同炒則無效. 《入門》
DP	二胡散
SS	治心腹痛. 玄胡索ㆍ胡椒 等分, 爲末, 每二錢, 溫酒調下. 《入門》
DP	厚朴湯
SS	治虛寒心腹滿痛. 厚朴ㆍ陳皮 各二錢, 赤茯苓ㆍ乾薑(炮)ㆍ甘草(灸) 各一錢. 右剉, 水煎服之. 《東垣》
DP	桂靈散
SS	治心腹大痛, 危急者. 桂心ㆍ五靈脂ㆍ良薑(炒)ㆍ厚朴(製) 各等分. 右細末, 熟醋湯服一錢, 立止. 《丹心》


CC	七情作心痛, 食積痰飮瘀血, 皆作胃脘痛
DD	七情心痛
ZZ	七情者, 喜怒憂思悲驚恐. 盖喜則氣散, 怒則氣上, 憂則氣沈, 思則氣結, 悲則氣消, 驚則氣亂, 恐則氣下. 六情皆令心氣鬱結, 所以作痛, 惟喜則氣散, 所以散六情之鬱, 能止痛也.
ZZ	息城司侯聞父死于賊, 乃大悲哭, 哭罷便覺心痛. 日增不已, 月餘成塊, 狀如覆盃, 大痛不堪, 百藥無效. 戴人至學巫者, 雜以狂言以謔病者, 至是大笑不忍, 回面向壁, 數日心中結硬皆散. 戴人曰, 憂則氣結, 喜則氣散. 又云, 喜勝悲, 內經自有此法. 《入門》
ZZ	宜用加味四七湯方見神門ㆍ分心氣飮方見氣門.
DD	食積胃脘痛
ZZ	飮食過多, 以致積滯, 成胃脘痛, 先用吐法, 次用香蘇散方見寒門, 入生薑ㆍ葱白ㆍ烏梅, 煎服. 《得效》
ZZ	或平胃散方見內傷, 加神麴ㆍ麥芽ㆍ山楂肉. 《入門》
ZZ	宜用加味二陳湯方見痰飮ㆍ加味枳朮丸方見上.
DD	痰飮胃脘痛
ZZ	胃中若有流飮, 淸痰作痛, 腹中漉漉有聲, 及手足寒痛, 或腰膝背脇, 抽掣作痛, 宜用小胃丹ㆍ控涎丹方幷見痰飮ㆍ三花神祐丸方見下門ㆍ芎夏湯方見痰飮ㆍ加味二陳湯方見內傷ㆍ加味枳朮丸方見上.
ZZ	一方, 治痰飮胃脘痛, 白螺螄殼(火煆)ㆍ南星(炮)ㆍ滑石ㆍ梔子(炒)ㆍ便香附子ㆍ蒼朮 各一兩, 枳殼ㆍ靑皮ㆍ木香ㆍ半夏ㆍ縮砂 各五錢. 右爲末, 薑汁浸蒸餠和丸菉豆大, 每五七十丸, 薑湯下, 春加川芎, 夏黃連, 冬吳茱萸. 《丹心》
ZZ	一名白螺殼丸. 《入門》
DD	瘀血胃脘痛
ZZ	心痛脈澁者, 有死血也. 又云, 作時, 飮湯水下作吃者, 有死血, 桃仁承氣湯方見寒門下之. 《丹心》
ZZ	如平日喜食熱物, 以致死血留於胃口, 作痛者, 桃仁承氣湯下之. 輕者, 韭汁, 桔梗開之. 《丹心》
ZZ	飮湯水嚥下作𩚚, 乃素食熱物, 血死胃脘, 桃仁承氣湯下之. 《入門》
ZZ	婦人, 瘀血入心脾痛甚者, 五積散方見寒門, 加三稜ㆍ蓬朮ㆍ桃仁ㆍ紅花. 《入門》
ZZ	宜用失笑散方見婦人ㆍ神仙沈麝元方見氣門ㆍ玄胡索丸ㆍ勝金散.
EP	玄胡索丸
SS	治死血作心痛. 玄胡索 一兩半, 桂心ㆍ紅花ㆍ滑石ㆍ紅麴 各五錢, 桃仁 三十枚. 右爲末, 湯浸蒸餠和丸梧子大, 醋湯下五七十丸. 《入門》
EP	勝金散
SS	治瘀血心痛. 桂枝ㆍ玄胡索ㆍ五靈脂ㆍ當歸 各等分. 右爲末, 每三錢, 酒水各半煎服. 《直指》


CC	心胃痛當分虛實
ZZ	按之痛止者, 爲虛. 二陳湯方見痰飮, 加炒乾薑和之. 《丹心》
ZZ	虛痛, 宜歸脾湯方見神門ㆍ加味小建中湯ㆍ參朮散.
ZZ	按之痛反甚者, 爲實. 宜大柴胡湯方見寒門下之. 《仲景》
ZZ	實痛, 宜梔萸丸ㆍ煮黃丸.
DP	加味小建中湯
SS	治心腹痛不可忍, 按輕却痛, 按重則愈, 皆虛寒證. 白芍藥(酒炒) 三錢, 桂心 一錢半, 甘草(灸)ㆍ遠志(薑汁炒) 各一錢. 右剉, 作一貼, 薑 五片, 棗 二枚, 水煎服. 《得效》
DP	參朮散
SS	治虛弱人心脾痛. 人參ㆍ白朮ㆍ乾薑(炮)ㆍ白豆蔲ㆍ縮砂ㆍ丁香ㆍ橘皮ㆍ甘草(炒) 各一錢. 右剉, 作一貼, 薑 三片, 水煎服. 入炒過眞蚌粉一錢倂服, 尤效. 《得效》
DP	梔萸丸
SS	治氣實心痛, 按之尤痛. 山梔仁(炒焦) 一兩半, 吳茱萸ㆍ香附子 各二錢半. 右爲末, 蒸餠和丸如川椒大, 以生薑, 生地黃煎湯下二三十丸. 《入門》
DP	煮黃丸
SS	治大實心痛. 因怒後飮食, 卒痛注悶, 心胸高起, 手不可近, 便閉者, 可下之. 雄黃(水飛) 一兩, 巴豆肉 五錢, 白麪 二兩. 右硏勻, 水丸梧子大, 取十二丸, 用漿水煮熟, 漉入冷漿內沈冷, 每一時, 冷漿水下一丸, 一日盡用十二丸, 得利卽止. 宜服藁蒼湯, 以去餘邪. 《入門》
DP	藁蒼湯
SS	服煮黃丸後, 服此斷根. 藁本 五錢, 蒼朮 一兩. 右剉, 每五錢, 水煎服. 《入門》


CC	心胃痛治法
ZZ	凡心胃痛須分新久. 若明知身受寒氣, 口喫寒物而得者, 於初得之時, 當與溫散, 或溫利之. 溫散, 謂麻黃桂枝湯ㆍ桂枝四七湯方見上, 溫利謂九痛元ㆍ煮黃丸方幷見上. 得之稍久則成鬱, 鬱久則蒸熱, 熱久必生火. 若行溫散溫利, 寧不助火添病耶. 由是, 方中, 多以山梔爲熱藥之向導, 則邪易伏病易退, 正氣復而病安矣. 《丹心》
ZZ	寒冷, 自外而入, 初則是寒, 鬱久則變熱, 始終俱是熱也. 宜分寒熱血蟲四條. 寒則溫之, 熱則淸之, 血則散之, 蟲則殺之, 庶乎不惑也. 《丹心》
DP	麻黃桂枝湯
SS	治外因寒冷, 心痛, 惡寒發熱, 內攻五藏, 拘急不得轉側. 麻黃ㆍ桂枝ㆍ芍藥ㆍ細辛ㆍ乾薑ㆍ甘草 各一錢, 香附子ㆍ半夏 各七分. 右剉, 作一貼, 薑 五片, 水煎服. 《三因》


CC	諸痛不可用補氣藥
ZZ	痛甚則脈必伏. 多用溫藥附子之類, 不可用參朮. 盖諸痛不可補氣故也. 《丹心》
ZZ	諸痛不可用補氣藥, 氣旺不通而痛愈甚矣. 《醫鑑》


CC	心胃痛劫藥
ZZ	止痛劫藥, 用倉卒散ㆍ連附六一湯方見上ㆍ抽刀散方見上ㆍ愈痛散ㆍ梔薑飮方見上ㆍ神靈丹ㆍ治心頭疼方.
ZZ	心痛, 用山梔幷劫藥止之. 又復發, 前藥必不效. 可加玄明粉一錢卽止. 《丹心》
DP	倉卒散
SS	治氣自腰腹間, 攣急疼痛, 不可屈伸, 痛不可忍, 自汗如洗, 手足氷冷, 垂死者. 山梔子 四十九枚(連皮燒半過), 大附子 一箇(炮去皮臍). 右麤末, 每三錢, 水一盞, 酒半盞煎至七分, 入鹽少許服. 《得效》
SS	加川芎一錢, 尤妙. 《醫鑑》
SS	一名梔附湯, 治疝. 《入門》
DP	愈痛散
SS	治急心痛胃疼. 五靈脂ㆍ玄胡索(炒)ㆍ蓬朮(煨)ㆍ當歸ㆍ良薑(炒) 各等分. 右爲末, 每二錢, 熱醋湯調服. 《丹心》
DP	神靈丹
SS	專治急心痛, 立效. 五靈脂ㆍ蒲黃(炒) 各一兩, 良薑 五錢(以斑猫二十箇同炒焦, 去猫), 防己 五錢. 右細末, 醋糊和丸如皂角子大, 每一丸, 艾醋湯調下, 或爲末, 酒下二錢亦可. 《活心》
DP	治心頭疼方
SS	歌曰, 三箇烏梅三箇棗, 七箇杏仁一處擣, 麝香一粒用酒煎, 永不心疼直到老.
SS	烏梅 三箇, 大棗 三箇(俱去核), 杏仁(泡去皮尖)ㆍ麝香(如小豆) 一粒. 右共擣爲泥, 黃酒一鍾, 同煎兩沸, 溫服, 正疼時服之. 婦人尤神效, 當時卽止. 《必用》


CC	心胃痛宜吐
ZZ	凡心痛, 皆痰粘. 通用二陳湯方見痰飮, 隨證加減. 《入門》
ZZ	凡痛攻走腰背, 發厥嘔吐, 諸藥不效, 二陳湯, 加蒼朮ㆍ川芎ㆍ梔子, 煎服, 探吐積痰椀許乃愈. 《入門》
ZZ	多飮鹽湯, 以鵝翎探吐痰積, 痛卽止. 《醫鑑》
ZZ	飮食過傷, 心胸痛甚, 不省人事, 多飮薑鹽湯, 探吐之, 卽止痛. 《雜著》
ZZ	食積痰, 心胃痛甚, 以瓜蔕散方見吐門吐之. 又蘿葍子五合油炒擂碎, 和漿水濾汁, 入油與蜜各少許, 旋旋溫服吐之. 《丹心》


CC	心胃痛宜下
ZZ	心脾痛, 大小便不通者, 此是痰隔中焦, 氣聚下焦也. 《丹心》
ZZ	心痛, 脈堅實, 不大便者, 下之, 宜大柴胡湯方見寒門. 胃脘有濕而痛, 小胃丹方見痰飮下之. 《丹心》
ZZ	通則不痛, 不通則痛. 又云, 諸實爲痛, 痛隨利減. 凡心胃痛甚, 須用下藥利之, 是爲捷法. 《東垣》
ZZ	大凡心腹痛, 嘔吐, 大便不通者, 欲利其大便, 諸藥皆吐, 惟蘇感元, 薑汁泡湯, 呑下最妙. 麝香蘇合元方見氣門四分, 感應元方見大便六分, 硏和作丸菉豆大, 下二三十丸. 《直指》
ZZ	宜用九痛元ㆍ煮黃丸方幷見上ㆍ神保元方見氣門.


CC	飮食禁忌
ZZ	心痛雖日數多不喫飯, 不死. 若痛止, 便喫物卽還痛, 必須三五服藥, 方可喫物. 《丹心》
ZZ	凡心痛數日不食無妨. 痛止恣食卽復發. 《入門》
ZZ	病安之後, 若縱恣口味, 病必復作, 勿歸咎於醫也. 《丹心》


CC	龜胸
ZZ	詳見小兒門.


CC	胸痞
ZZ	胸滿而不痛者爲痞, 滿而痛者爲結胸, 痞悶比之結胸爲輕. 始末用藥俱同, 但有輕重之殊耳. 《入門》
ZZ	痞者, 心下滿而不痛, 是也. 太陰濕土, 主壅塞, 乃土來心下而爲痞也. 傷寒下之早, 亦爲痞, 乃寒傷榮血. 心主血, 邪入於本, 故爲心下痞. 仲景瀉心湯數方, 皆用黃連瀉心下之土邪, 其效如響應桴. 《東垣》
ZZ	酒積雜病下之過, 亦作痞. 盖胸中之氣, 因虛而下陷于心之分野, 故致心下痞. 宜升胃氣, 以血藥兼之. 若全用氣藥導之, 則氣愈下降, 必變爲中滿鼓脹矣. 《東垣》
ZZ	痞滿與脹滿不同. 脹滿內脹而外亦形, 痞則內覺痞悶而外無脹急之形也. 盖由陰伏陽蓄, 氣血不運而成, 位于心下之中, 塡滿痞塞, 皆土邪之所爲耳. 《丹心》
ZZ	內經曰, 太陰所至, 爲積飮痞隔.
ZZ	痞者, 否也. 如易所謂天地不交之否. 內柔外剛, 萬物不通之義也. 物不可以終否, 故痞久則成脹滿而莫能療焉. 《正傳》
ZZ	痞者, 胸膈飽悶而不舒暢也. 《醫鑑》
ZZ	寒痞, 枳實理中元, 熱痞, 加減陷胸湯. 痰痞, 柴梗半夏湯. 痞痛, 瓜蔞實丸. 久痞, 黃連消痞丸. 食已心下痞, 平補枳朮丸. 虛痞, 枳實消痞丸. 飮食不消痞, 橘皮枳朮丸方見內傷, 或二陳湯方見痰飮, 加山楂ㆍ神麴ㆍ麥芽. 陰伏陽蓄爲痞, 香砂養胃湯ㆍ加味枳朮丸方見上.
ZZ	通用桔梗枳殼湯ㆍ解鬱和中湯ㆍ二陳湯加減.
DP	枳實理中元
SS	治寒實痞滿. 枳實(麩炒)ㆍ人參ㆍ白朮ㆍ白茯苓ㆍ乾薑(炮)ㆍ甘草(灸) 各等分. 右爲末, 蜜和, 一兩作四丸, 熱湯化下. 《得效》
SS	傷寒結胸, 心胸痞痛, 手不得近, 氣欲絶. 陷胸湯丸皆不效, 用此如神. 《綱目》
DP	加味陷胸湯
SS	治熱痞, 胸膈滿痛. 桔梗ㆍ枳殼 各一錢五分, 半夏ㆍ黃芩ㆍ黃連ㆍ瓜蔞仁ㆍ麥門冬 各一錢. 右剉, 作一貼, 薑 五片, 水煎服. 《醫林》
DP	柴梗半夏湯
SS	治痰熱盛, 胸痞脇痛. 柴胡 二錢, 瓜蔞仁ㆍ半夏ㆍ黃芩ㆍ枳殼ㆍ桔梗 各一錢, 靑皮ㆍ杏仁 各八分, 甘草 四分. 右剉, 作一貼, 薑 三片, 水煎服. 《入門》
DP	瓜蔞實丸
SS	治胸痞, 痛徹背, 喘急妨悶. 瓜蔞仁ㆍ枳殼ㆍ半夏(製)ㆍ桔梗 各一兩. 右爲末, 薑汁糊和丸梧子大, 薑湯下五七十丸. 《濟生》
SS	瓜蔞仁潤肺降痰, 枳殼破滯氣, 半夏燥濕, 桔梗開膈載藥. 可謂善治痞悶喘急矣. 然痰因火動, 加黃連, 尤妙. 《丹心》
DP	黃連消痞丸
SS	治心下痞久不愈. 黃芩ㆍ黃連(炒) 各六錢, 枳實(麩炒) 五錢, 半夏(製) 四錢, 薑黃ㆍ白朮ㆍ澤瀉 各三錢, 人參ㆍ陳皮ㆍ厚朴 各二錢, 猪苓 一錢半, 縮砂ㆍ乾薑ㆍ神麴ㆍ甘草 各一錢. 右爲末, 蒸餠和丸梧子大, 白湯下百丸. 《丹心》
SS	一名大消痞丸.
DP	平補枳朮丸
SS	治食已心下痞, 去痰, 健脾, 調中. 白朮 三兩, 白芍藥 一兩半, 陳皮ㆍ枳實ㆍ黃連 各一兩, 人參ㆍ木香 各五錢. 右爲末, 荷葉濃煎湯煮糊, 和丸梧子大, 米飮下百丸. 《入門》
SS	白朮補脾氣爲君, 白芍藥補脾血爲臣, 陳皮, 枳實消痞, 黃連淸熱以爲佐, 人參補氣, 木香調氣以爲使. 如此則平補氣血, 均去痰火, 兼通氣道, 則病邪日消而脾胃日壯矣. 《丹心》
DP	枳實消痞丸
SS	治心下虛痞, 惡食懶倦, 右關脈弦. 枳實ㆍ黃連 各五錢, 厚朴 四錢, 半夏麴ㆍ人參ㆍ白朮 各三錢, 乾生薑ㆍ白茯苓ㆍ麥芽ㆍ甘草 各二錢. 右爲末, 蒸餠和丸梧子大, 白湯下百丸, 空心. 《入門》
SS	一名失笑丸. 《東垣》
DP	香砂養胃湯
SS	治陰伏陽蓄而爲痞滿, 能調養脾胃, 升降陰陽, 成天地交之泰. 白朮ㆍ陳皮ㆍ半夏ㆍ白茯苓 各一錢, 香附子ㆍ縮砂ㆍ木香ㆍ枳實ㆍ藿香ㆍ厚朴ㆍ白豆蔲 各七分, 甘草 三分. 右剉, 作一貼, 薑 三片, 棗 二枚, 水煎服. 加味枳朮丸同功. 《回春》
DP	桔梗枳殼湯
SS	治痞氣, 胸滿不利, 煩悶欲死. 不論寒熱通用. 又傷寒結胸, 胸滿欲死, 服之神效. 桔梗ㆍ枳殼 各二錢, 甘草 一錢. 右剉, 作一貼, 薑 五片, 煎服. 《直指》
SS	一名枳梗湯. 《入門》
DP	解鬱和中湯
SS	治痞滿內熱, 夜不安臥, 臥則愈悶. 陳皮(去白) 一錢二分, 便香附ㆍ赤茯苓ㆍ枳殼ㆍ梔子(炒) 各一錢, 半夏ㆍ前胡 各七分, 黃連(薑汁炒)ㆍ神麴(炒)ㆍ厚朴ㆍ靑皮ㆍ蘇子(炒) 各五分, 甘草 四分. 右剉, 作一貼, 薑 五片, 水煎服. 《回春》


CC	痞有寒熱
ZZ	寒痞, 不渴脈遲, 宜辛甘散之ㆍ枳實理中丸之類方見上. 熱痞, 煩渴脈數, 宜苦寒泄之, 黃連消痞丸ㆍ加味陷胸湯之類方幷見上. 《綱目》


CC	痞有虛實
ZZ	痞有虛實之殊, 實痞大便閉, 厚朴枳實湯方見大便主之. 虛痞大便利, 芍藥陳皮湯主之. 《東垣》
ZZ	痞有虛有實, 大便易而利者爲虛, 大便難而閉者爲實. 《入門》


CC	痞宜吐下
ZZ	飮食過傷, 心胸痞悶, 几几欲吐者, 宜吐之. 《東垣》
ZZ	飮食傷脾痞滿. 輕者, 黃連消痞丸方見上ㆍ橘皮枳朮丸方見內傷. 甚者, 微下之吐之. 下者, 枳實導滯丸, 加檳榔ㆍ木香方見內傷, 煮黃丸方見上, 吐者, 二陳湯方見痰飮ㆍ瓜蔕散方見吐門. 《丹心》


CC	痞證治法
ZZ	心下痞, 須用枳實炒, 黃連.
ZZ	如稟實氣實而痞, 宜枳實ㆍ黃連ㆍ靑皮ㆍ陳皮ㆍ枳殼.
ZZ	如稟弱氣弱, 飮食不化而痞, 宜白朮ㆍ山楂ㆍ神麴ㆍ麥芽ㆍ陳皮.
ZZ	如肥人心下痞, 乃濕痰, 宜蒼朮ㆍ半夏ㆍ縮砂ㆍ茯苓ㆍ滑石.
ZZ	如瘦人心下痞, 乃鬱熱, 宜枳實ㆍ黃連ㆍ葛根ㆍ升麻.
ZZ	如感寒食不化, 心下痞, 宜藿香ㆍ草豆蔲ㆍ縮砂ㆍ吳茱萸.
ZZ	痞挾血成窠囊, 宜桃仁ㆍ紅花ㆍ香附ㆍ大黃. 《丹心》
ZZ	王道消補, 不輕吐下. 故古人治痞, 用黃連ㆍ黃芩ㆍ枳實之苦以泄之, 厚朴ㆍ生薑ㆍ半夏之辛以散之, 人參ㆍ白朮之甘溫以補之, 猪苓ㆍ茯苓ㆍ澤瀉之淡以滲之. 大槪與濕同治, 使上下分消其濕可也. 《正傳》
ZZ	傷寒本無痞, 應發汗, 醫反下之, 遂成痞, 枳實理中丸方見上最良. 審知是痞, 先用桔梗枳殼湯尤妙, 枳桔能行氣故也. 《活人》
ZZ	盖痞自血中來, 治痞獨益脾土, 以血藥治之, 其法無以加矣. 《海藏》


CC	盫痞氣法
ZZ	蘿葍子三合, 生薑二兩, 葱白 七莖, 橘葉一握, 白麪半合, 共擣勻炒令溫, 盫痞滿之處, 外用絹帛縛之. 候半日許, 胸中煩熱, 卽解去, 復以熱手揉之, 不拘寒熱虛實幷用之. 無橘葉, 代椒葉. 《入門》


CC	熨痞氣法
ZZ	治心胸痞, 及一切胸膈寒結ㆍ熱結ㆍ水結ㆍ食結ㆍ痰結ㆍ痞結, 皆治之. 生薑一斤, 擣取汁另貯, 只取渣炒熱帛包, 熨心胸脇下, 其痛豁然而愈. 若薑冷, 再拌汁炒, 再熨之. 若熱結不用炒. 《入門》


CC	結胸
ZZ	傷寒, 病發於陽而反下之, 熱入因作結胸, 病發於陰而反下之, 因作痞. 所以成結胸者, 以下之太早故也. 《仲景》
ZZ	結胸之證, 當心緊痛而煩, 水漿不入, 但能仰而不能俛, 項强如柔痓狀. 《入門》
ZZ	心下滿而硬痛爲結胸, 滿而不痛爲痞, 半夏瀉心湯方見寒門主之. 《仲景》
ZZ	有大結胸ㆍ小結胸ㆍ寒實結胸ㆍ熱實結胸ㆍ水結胸ㆍ血結胸ㆍ陰陽毒結胸, 又有支結證.
ZZ	桔梗枳殼湯, 治結胸痞氣通用. 《入門》
DD	大結胸
ZZ	大結胸者, 不按而痛, 胸連臍腹痛硬, 手不可近, 不大便, 日晡潮熱, 宜大陷胸湯ㆍ大陷胸丸方幷見寒門ㆍ穿結散.
ZZ	大結胸者, 心下滿而硬痛, 手不可按. 《仲景》
EP	穿結散
SS	治大實大滿, 心胸高起, 氣塞不通爲結. 蟾酥ㆍ麝香ㆍ輕粉ㆍ巴豆肉 各少許. 右硏細, 人乳汁和丸黍米大, 薑湯下二三丸. 《綱目》
DD	小結胸
ZZ	小結胸者, 按之方痛, 只心下硬, 宜小陷胸湯方見寒門.
ZZ	小結胸者, 正在心下, 按之則痛. 《仲景》
DD	寒實結胸
ZZ	寒實結胸者, 身不熱, 口不渴, 只心中脹硬而痛, 無熱證. 宜枳實理中丸方見上, 甚者, 三物白散方見寒門. 《入門》
DD	熱實結胸
ZZ	熱實結胸者, 心下滿硬, 懊憹煩躁而渴, 宜加味陷胸湯方見上ㆍ柴陷湯. 《入門》
EP	柴陷湯
SS	治熱實結胸, 及水結, 痰結. 半夏 三錢, 瓜蔞仁ㆍ柴胡 各二錢, 黃芩ㆍ黃連 各一錢, 人參 七分, 甘草 五分. 右剉, 作一貼, 入薑 五片, 棗 二枚, 水煎服. 卽小柴胡湯, 合小陷胸湯也. 《入門》
DD	水結胸
ZZ	傷寒結胸, 無大熱者, 此爲水結在胸脇, 但頭微汗出. 《仲景》
ZZ	傷寒飮水過多, 水停心下, 爲水結胸. 但頭汗出, 身無大熱, 心下滿, 揉之汨汨有聲, 謂之水結胸. 宜赤茯苓湯, 甚者, 大陷胸湯方見寒門. 《入門》
ZZ	凡水結胸脇間, 頭必有汗. 《綱目》
ZZ	一人忽患微熱, 心下滿, 頭有汗, 衆醫以爲濕病, 或以爲食積. 孫兆曰, 水結胸, 用半夏茯苓湯遂差. 衆問其故, 答曰, 頭有汗, 心下滿, 非濕病, 乃水結胸脇也. 水旣去, 其病當愈. 若濕氣心下滿, 自當遍身汗. 若食積, 頭豈有汗乎. 故知之. 《綱目》
ZZ	水結, 宜枳朮湯.
EP	半夏茯苓湯
SS	治水停心下, 爲水結胸, 痞滿頭汗. 半夏ㆍ赤茯苓 各二錢, 陳皮ㆍ人參ㆍ川芎ㆍ白朮 各一錢. 右剉, 作一貼, 入薑 五片, 水煎服.
SS	一名赤茯苓湯. 《綱目》
EP	枳朮湯
SS	治心下堅大如椀, 邊如旋盤, 名爲氣分, 乃飮水所結也. 白朮 四錢, 枳實 二錢. 右剉, 煎服. 《千金》
DD	血結胸
ZZ	婦人傷寒, 血結胸, 痛不可忍, 宜服海蛤散ㆍ玄胡索散. 《入門》
EP	海蛤散
SS	治血結胸, 痛不可忍, 手不可近. 海蛤粉ㆍ滑石ㆍ甘草 各一兩, 芒硝 五錢. 右爲末, 每二錢, 雞子淸調下. 服此, 則小腸利而膻中血自散矣. 盖小腸壅, 則膻中血不流行. 小腸通利, 則膻中血散而痛自止矣. 《得效》
SS	雞子, 一作鴨子. 《入門》
EP	玄胡索散
SS	治婦人血結胸, 心腹作痛, 連腰脇背膂, 上下攻刺, 甚作搐搦. 玄胡索(炒)ㆍ當歸ㆍ蒲黃(炒)ㆍ赤芍藥ㆍ官桂 各一錢, 薑黃ㆍ木香ㆍ乳香ㆍ沒藥 各七分, 甘草(灸) 五分. 右剉, 作一貼, 入薑 七片, 水煎服. 《得效》
DD	陰陽毒結胸
ZZ	傷寒陰陽二毒伏逆, 變爲結胸, 有自利者, 有不得利者, 依結胸灸臍法以利之. 陽毒內服活龍散, 陰毒內服破結丹. 得泄則陰陽升降, 榮衛流行, 自然大汗而解矣. 若心下已結, 延至五日間, 斷不可治. 《入門》
EP	活龍散
SS	治陽毒結胸, 藥下不通, 或稍通而復再結者. 活地龍 四條(大者. 去土硏爛), 入薑汁ㆍ薄荷汁ㆍ蜜 各一匙, 新汲水調和, 徐徐灌盡. 若熱熾, 加片腦少許. 《入門》
SS	治陽證結胸, 死無可藥者. 活蚯蚓十二條擂爛, 蜜半盞, 水半椀, 和灌之. 《得效》
SS	服後穩睡一場, 卽揉心下片時, 再令睡, 有汗卽愈. 《醫鑑》
EP	破結丹
SS	治陰陽毒伏逆, 變爲結胸, 五六日大便結, 攻之不可, 達之不及, 此主之. 辰砂ㆍ靑礞石ㆍ葶藶子ㆍ肉豆蔲ㆍ木香ㆍ桂心ㆍ附子ㆍ巴豆ㆍ黑丑(頭末) 各五錢, 輕粉 半分, 麝香 五分, 金箔 五片. 右爲末, 用米醋半盞, 入辰砂ㆍ附子ㆍ黑丑三味, 熬成膏, 次入餘藥和丸皂角子大, 輕粉爲衣, 每二丸, 蜜湯下. 《入門》
DD	支結
ZZ	傷寒心下妨悶, 不滿不硬者, 謂之支結, 宜桂枝人參湯.
ZZ	傷寒未經下, 而胸膈氣塞滿悶者, 非痞, 亦非結胸也. 柴梗湯ㆍ柴陳湯. 胃虛者, 半夏瀉心湯方見寒門. 《入門》
EP	桂枝人參湯
SS	治支結. 桂枝ㆍ甘草 各二錢, 人參ㆍ白朮ㆍ乾薑 各一錢. 右剉, 作一貼, 水煎服. 《入門》
EP	柴梗湯
SS	治胸膈滿悶痞痛. 柴胡 二錢, 黃芩ㆍ半夏ㆍ枳殼ㆍ桔梗 各一錢, 人參 七分, 甘草 五分. 右剉, 作一貼, 薑 五片, 棗 二枚, 水煎服. 《入門》
EP	柴陳湯
SS	治痰熱胸痞滿. 柴胡 二錢, 黃芩ㆍ半夏ㆍ赤茯苓ㆍ陳皮 各一錢, 人參 七分, 甘草 五分. 右剉, 作一貼, 如上法, 煎服. 《入門》


CC	盫結胸法
ZZ	用初出殼黃毛雞子一隻, 生薑四兩共擣爛, 炒微溫, 攤在胸前結實之處, 外以絹帛縛之. 候半日許, 覺腹中熱燥, 解去, 更以熱手揉之. 《入門》


CC	熨結胸法
ZZ	治陰證結胸, 手足厥逆. 大葱白十莖, 生薑一兩, 擣爛作餠灸熱, 貼臍中, 以熨斗火熨餠上, 待熱氣入內, 覺響卽住. 復用枳實理中丸之類方見上. 《入門》


CC	結胸不治證
ZZ	結胸脈浮大者, 不可下, 下之卽死. 《仲景》
ZZ	結胸證悉具, 煩躁者死. 《仲景》
ZZ	結胸見陰脈陰證, 及喘急𩚚逆者, 亦死. 《入門》


CC	單方
XX	凡三十八種.
DP	伏龍肝
SS	治卒心痛. 取爲末, 溫水調服二錢. 若冷則酒調服. 《本草》
DP	白礬
SS	治心痛. 取細末一錢, 茶淸調下. 《綱目》
SS	又方, 礬末二錢, 醋半盞, 煮化, 溫服卽止. 去熱涎之功也. 《丹心》
DP	百草霜
SS	治心痛. 取細末二錢, 以熱童尿調服卽愈. 《丹心》
DP	鹽
SS	治胃脘痛卒急無藥. 以鹽置刀頭燒紅, 淬入水中, 乘熱飮之, 吐痰卽愈. 《正傳》
DP	木香
SS	治九種心痛. 爲末, 和酒服.
SS	木香專泄決胸腹間滯塞冷氣. 得橘皮ㆍ肉豆蔲ㆍ生薑, 相佐絶佳. 《本草》
DP	生地黃
SS	治一切心痛無問新久. 擣絞取汁, 搜麪作餺飥, 或作冷淘食之. 良久, 當利出蟲長一尺許, 不復患矣. 後有二人患心痛垂絶, 皆服此得蟲出, 遂愈. 《本草》
DP	乾薑
SS	主卒心痛. 爲末米飮調二錢服. 《本草》
DP	生薑
SS	和半夏煎服. 主心下急痛.
SS	又生薑汁, 和杏仁, 作煎服, 下氣結心胸痞, 神效.
DP	黃連
SS	治卒心痛. 剉, 水煎服, 日三.
SS	黃連治心下痞滿, 必用藥也. 仲景治九種心下痞, 五等瀉心湯皆用之.
SS	黃連, 瀉心下土邪, 故治痞最效. 《湯液》
DP	瓜蔞實
SS	治胸痞痛不得臥, 心痛徹背. 黃瓜蔞大者一枚, 薤白三兩, 半夏製四兩, 幷剉白酒七升煮取二升, 分再服. 《綱目》
SS	治胸痛及痰嗽, 瓜蔞子連皮炒細硏, 麪糊和丸梧子大, 米飮呑下五十丸. 《本草》
DP	草豆蔲
SS	主心腹冷痛. 草豆蔲仁, 及梔子炒爲末, 薑汁糊和丸服之. 或單煮服之, 亦佳. 《丹心》
SS	此藥性溫, 能散滯氣, 若胃脘因寒作痛用之, 如鼓應桴. 濕痰作痛服之, 亦效. 但熱痛不可用也. 《正傳》
DP	陳艾葉
SS	治卒心痛. 取熟艾, 濃煎服之, 卽差. 《本草》
DP	玄胡索
SS	止心痛. 爲末, 酒調服. 雷公云, 心痛欲死, 速覓玄胡卽此也. 《本草》
SS	又治血刺心痛. 瓦上炒爲末, 每二錢, 溫酒調下卽愈. 《得效》
DP	白附子
SS	主心痛. 炮爲末, 每二錢, 溫水調服卽差. 《本草》
DP	半夏
SS	消胸痞去痰, 又治心下急痛堅痞. 半夏硏爲末, 香油炒熟, 薑汁浸蒸餠和丸, 薑湯下三五十丸, 亦治喘而心痛. 《綱目》
DP	牛膽南星
SS	治結胸久不差, 狂言, 大小便不通. 取牛膽南星末二錢, 人參湯調服, 少頃, 更以熱人參湯投之, 便尿下黃黑物是效. 《得效》
DP	乾漆
SS	治九種心痛, 及瘀血心痛. 乾漆炒烟盡爲末, 醋糊和丸梧子大, 熱酒, 或醋湯下五七丸. 《本草》
DP	梔子
SS	胃口熱痛, 非梔子不可, 須以薑汁佐之, 川芎開之.
SS	心痛, 取大梔子十五枚, 去皮炒濃煎湯一小盞, 入薑汁令辣, 加川芎末一錢, 再煎服卽效.
SS	又方, 梔子仁炒爲末, 薑汁糊和丸服之, 亦效. 《丹心》
DP	枳實
SS	治心下痞. 潔古用此, 去脾經積血, 故能去心下痞. 脾無積血, 則心下不痞矣.
SS	枳實, 能去脾間瘀血, 瘀血去而痞自消.
SS	非枳實, 不能除痞. 《東垣》
SS	胸痞痛, 麩炒爲末, 米飮下二錢. 水煎服亦可. 《本草》
DP	茶
SS	久心痛不可忍, 茶煎水, 和醋服之, 甚良. 《本草》
DP	胡椒
SS	止心腹冷痛. 酒煮取汁服之.
SS	又取四十九粒, 乳香一錢爲末, 男用薑湯下, 女用當歸湯下. 《丹心》
DP	川椒
SS	治心胸冷痛. 酒煮取汁飮之.
SS	苦熱, 食氷雪冷物過多, 積冷心脾疼, 半歲不愈, 川椒三十粒, 浸漿水中, 經一宿漉出, 還以漿水呑下, 其病卽脫, 更不復作. 《得效》
DP	蛤粉
SS	治心氣不可忍, 蛤粉炒, 白湯調服. 《丹心》
SS	蛤粉和香附末, 薑汁調服, 治痰心痛, 甚效. 《丹心》
SS	熱心痛, 蛤粉, 百草霜爲末, 茶淸, 或冷水調下. 《丹心》
DP	田螺殼
SS	治卒心痛. 田螺爛殼燒爲末, 熱酒調下一錢半卽愈. 《綱目》
SS	亦治濕痰胃脘痛. 服之立止. 《正傳》
DP	鰻鱺魚
SS	治諸蟲心痛, 多吐涎. 取魚淡灸令熟, 食三五度差. 《本草》
DP	烏賊魚墨
SS	婦人崩漏而心痛甚, 名曰殺血心痛. 烏賊墨炒爲末, 醋湯調服. 亦治小産後下血過多心痛. 《入門》
DP	蜜
SS	治卒心痛. 蜜與薑汁各一合, 水和頓服卽止. 《本草》
DP	桃仁
SS	止心痛. 取七枚去皮尖, 熟硏, 水一合和頓服良. 亦治三十年久痛. 《本草》
DP	桃奴
SS	治心痛及疰痛. 桃奴爲末, 每二錢, 溫酒下, 空心. 名曰蟠桃酒. 《醫鑑》
DP	桃枝
SS	治卒心痛. 取枝一握切, 酒一升煎, 取半升, 頓服, 大效. 《本草》
DP	芥子
SS	治心痛. 酒醋硏, 取汁服之. 《本草》
DP	脂麻油
SS	治心痛, 無問冷熱. 生香油一合服之.
SS	又治蛔心痛飮之良.
SS	一人患腰痛牽心, 發則氣絶. 徐文伯視之曰, 髮瘕也. 以油灌之, 吐一物如蛇無目, 懸之滴盡, 惟一髮. 《本草》
DP	葱白
SS	治心腹痛. 又治急心疼, 牙噤欲死. 老葱白三五根擂爲膏, 斡開口, 將膏送入咽喉, 以香油四兩灌下. 但得葱下喉, 其人必甦. 腹中蟲積化爲黃水, 微利卽愈, 永除根. 《綱目》
DP	蒜
SS	血氣心痛, 生蒜擣取汁, 飮一盞卽差.
SS	久心痛不可忍, 小蒜醋煮頓服取飽, 不着鹽, 隨手神效. 《本草》
DP	韭汁
SS	治胸痞, 心中急痛, 或痛徹背上欲死. 擣取汁, 灌服之, 卽吐胸中惡血而愈. 《本草》
SS	食鬱久則胃脘有瘀血作痛, 韭汁一盞, 先嚼桃仁十數枚, 以汁送下. 《正傳》
SS	韭汁能去胸中惡血滯氣. 《綱目》
DP	雞卵
SS	治心痛. 取一枚打開, 好醋二合和, 攪煖頓服卽差. 《本草》
DP	麝香
SS	主鬼疰心痛. 取大豆許, 溫水硏服之. 《本草》
DP	熊膽
SS	治蟲心痛. 取大豆許, 和水服, 大效. 《本草》


CC	鍼灸法
ZZ	九種心痛, 取間使ㆍ靈道ㆍ公孫ㆍ太衝ㆍ足三里ㆍ陰陵泉. 《綱目》
ZZ	卒心痛, 取然谷ㆍ上脘ㆍ氣海ㆍ涌泉ㆍ間使ㆍ支溝ㆍ足三里ㆍ大敦ㆍ獨陰. 《綱目》
ZZ	胃脘痛, 取足三里. 《靈樞》
ZZ	病在膺, 必灸刺魂門. 《資生》
ZZ	陰維爲病苦心痛, 取內關. 《難經》
ZZ	手心主之病, 實則心痛, 取內關. 《綱目》
ZZ	心痛引背, 取京骨ㆍ崑崙, 不已, 取然谷ㆍ委陽. 《靈樞》
ZZ	心脾痛, 取巨闕ㆍ上脘ㆍ中脘. 《綱目》
ZZ	厥心痛, 卽腎心痛也. 先取京骨ㆍ崑崙, 不已, 取然谷ㆍ大都ㆍ太白ㆍ太谿ㆍ行間ㆍ太衝ㆍ魚際ㆍ太淵. 《靈樞》
ZZ	蟲心痛, 灸上脘ㆍ中脘ㆍ陰都. 《得效》
ZZ	血心痛, 取期門. 《綱目》
ZZ	傷寒結胸, 先使人心蔽骨下正痛處左畔揉之, 以毫鍼刺左畔支溝穴, 次刺左間使, 名曰雙關刺. 次刺左行間, 左一壁結胸, 立效. 右畔依上法刺之, 慢慢呼吸, 停鍼卽時愈. 《綱目》
ZZ	心胸痞, 涌泉ㆍ太谿ㆍ中衝ㆍ大陵ㆍ隱白ㆍ太白ㆍ少衝ㆍ神門. 《綱目》
ZZ	結胸身黃, 取涌泉. 《綱目》
ZZ	結胸灸法, 巴豆十粒去皮硏細, 黃連末一錢, 右以津唾和成餠, 塡臍中, 以艾灸其上, 腹中有聲, 其病去矣. 不拘壯數, 病去爲度, 灸了, 溫湯浸手帕拭之, 恐生瘡. 《綱目》
ZZ	一切心腹胸脇腰背苦痛, 川椒爲細末, 醋和爲餠, 貼痛處, 用熟艾, 鋪餠上, 發火燒艾, 痛卽止. 《醫鑑》


BB	乳


CC	乳間度數
ZZ	兩乳之間, 廣九寸半. 《靈樞》


CC	男女乳腎爲根本
ZZ	男子以腎爲重, 婦人以乳爲重. 上下不同, 而性命之根一也. 《直指》
ZZ	女人屬陰, 陰極則必自下而上衝, 故乳房大而陰戶縮也. 男子屬陽, 陽極則必自上而下降, 故陰莖垂而乳頭縮也. 《入門》


CC	産後乳汁不行有二
ZZ	乳汁不行有二種, 有氣血盛而壅閉不行者, 有氣血弱而枯涸不行者. 虛當補之, 實當疏之. 疏用通草ㆍ漏蘆ㆍ土瓜輩, 補用鍾乳粉ㆍ猪蹄ㆍ鯽魚之類. 《三因》
ZZ	累經産而無乳者, 亡津液故也. 須服滋益之藥, 以動之. 雖有乳, 却又不甚多者, 須服通經之藥以動之, 仍以羹臛引之. 盖婦人之乳, 資於衝脈, 與胃經通故也. 大抵婦人素有疾在衝任經者, 乳汁少而色黃, 所生之兒怯弱多病. 《良方》
ZZ	氣血虛弱, 乳汁少者, 鍾乳粉二錢, 漏蘆濃煎湯調服, 或猪懸蹄一隻, 通草五兩煮汁服, 或鯽魚, 木通煮汁服, 亦好. 《入門》


CC	下乳汁
ZZ	氣滯乳少者, 宜漏蘆散, 氣塞乳少者, 宜涌泉散. 《入門》
ZZ	益元散方見暑門, 以冷薑湯, 或井水調, 日三服, 下乳汁最妙. 《入門》
ZZ	下乳汁, 宜猪蹄湯方見上ㆍ通乳湯ㆍ通草湯ㆍ立效方ㆍ鍾乳散卽上乳粉服法也.
DP	漏蘆散
SS	治乳汁壅塞不行, 乳內脹痛, 欲作癰腫, 服此自消. 漏蘆 二錢半, 蛇蛻 一條(燒), 瓜蔞 一箇. 右爲末, 酒調二錢, 服無時, 仍食熱羹湯助之. 若乳多急痛, 以溫帛熨之. 《良方》
DP	涌泉散
SS	治乳汁絶少, 或不行, 脹痛. 瞿麥穗ㆍ麥門冬ㆍ穿山甲(炮黃)ㆍ龍骨ㆍ王不留行 各等分. 右爲末, 先吃猪蹄羹, 後取藥一錢, 熱酒調下. 仍用木梳於左右乳上, 各梳二三十下, 日三次. 《綱目》
DP	通乳湯
SS	治氣血不足, 乳汁澁少. 猪蹄 四隻, 通草ㆍ川芎 各一兩, 穿山甲 十四片(炮黃), 甘草 一錢. 右剉, 以水五斤煎至半, 取汁分三服, 更以溫葱湯頻洗乳房. 《醫鑑》
DP	通草湯
SS	治乳汁不通. 桔梗 二錢, 瞿麥ㆍ柴胡ㆍ天花粉 各一錢, 通草 七分, 木通ㆍ靑皮ㆍ白芷ㆍ赤芍藥ㆍ連翹ㆍ甘草 各五分. 右剉, 作一貼, 水煎細飮, 更摩乳房. 《醫鑑》
DP	立效方
SS	治乳汁不行. 萵苣子ㆍ糯米 各一合(細硏), 水一椀攪勻, 入甘草末一字煎, 頻頻呷服, 妙. 《丹心》


CC	産前乳出
ZZ	産前乳汁自出者, 謂之乳泣, 生子多不育. 産後乳汁自出, 盖是身虛. 宜服補藥以止之. 《良方》


CC	無兒則當消乳
ZZ	無子飮乳, 乳房脹痛, 要消乳. 麥芽二兩炒爲末, 分作四貼, 每用白湯調下. 《正傳》
ZZ	一方, 要消乳, 麥芽末, 四物湯煎水調服卽止. 《入門》
ZZ	産後乳膨, 麥芽末飮調服之, 自消. 《丹心》


CC	吹乳妬乳
ZZ	乳房, 陽明所經, 乳頭, 厥陰所屬. 乳子之母, 不知調養, 忿怒所逆, 鬱悶所遏, 厚味所養, 以致厥陰之血不行, 故竅閉而汁不通, 陽明之血沸騰, 故熱甚而化膿. 亦有所乳之子膈有滯痰, 口氣焮熱, 含乳而睡, 熱氣所吹, 遂成結核, 謂之吹乳. 於初起時, 便須忍痛, 揉令稍軟, 吮令汁透, 自可消散失, 此不治, 必成癰癤. 《丹心》
ZZ	嬰兒未能吮乳, 或爲兒口氣所吹, 或斷乳之時, 捻出不盡, 皆令乳汁停蓄其間, 與血氣搏, 始而腫痛, 繼而結硬, 至於手不能近, 則謂之妬乳. 《直指》
ZZ	吹乳, 一曰吹嬭. 産前乳房結核, 名爲內吹嬭, 産後結核, 名爲外吹嬭, 幷宜芷貝散. 《入門》
ZZ	産後, 宜勒擠乳汁, 不宜令乳汁蓄積. 蓄積不去, 便結惡汁於內, 引熱溫壯, 結堅掣痛, 大渴引飮, 乳腫急痛, 手不得近, 以成妬乳, 非癰也. 急灸兩手魚際二七壯, 斷癰脈也. 不復惡手近, 乳汁亦自出, 便可手助迮捋之, 則乳汁大出, 皆如膿狀. 內服連翹湯卽五香連翹湯, 方見癰疽門, 外以赤小豆末塗之, 便差. 《資生》
ZZ	宜橘皮散ㆍ勝金丹ㆍ皂蛤散ㆍ立效散ㆍ白丁散.
DP	橘皮散
SS	治吹嬭, 妬乳, 及乳癰. 未結卽散, 已結卽潰, 痛者卽不痛, 神效. 陳皮(去白麪炒爲細末)ㆍ麝香(硏), 酒調二錢服之, 一服卽效. 《雲岐》
DP	勝金丹
SS	治吹乳, 神效. 百齒霜, 卽木梳上髮垢, 不拘多少, 以無根水爲丸如梧子大, 黃丹爲衣, 每服三丸, 以倒流水送下, 食後, 令病左乳者左臥, 右乳者右臥於溫處, 汗出卽愈. 《綱目》
SS	兩水詳見水部.
DP	皂蛤散
SS	治吹嬭, 妬乳. 皂角(灰)ㆍ蛤粉 各等分, 乳香 少許, 爲末, 每二錢, 熱酒調下. 《得效》
SS	歌曰, 婦人吹嬭意如何, 皂角燒灰蛤粉和, 熱酒一盃調八字, 雙手揉散笑呵呵. 《雲岐》
DP	立效散
SS	治吹嬭, 立效. 生薑(去皮) 一兩, 大黃ㆍ甘草 各五錢, 黃瓜蔞 一箇. 右同擣作一塊, 水半椀煎至七分, 濾去滓, 入乳香ㆍ沒藥末 各一錢, 調和通作一服. 《東垣》
DP	白丁散
SS	治吹嬭. 初覺服此, 卽能下乳汁, 通血脈, 令自消. 白丁香直者爲末, 每二錢, 溫酒調下. 《醫鑑》
DP	熨法
SS	治吹乳, 妬乳. 連根葱白擣爛, 鋪患處, 上用瓦罐盛灰火盖葱上, 一時, 蒸熱出汗, 卽愈. 《醫鑑》


CC	乳癰
ZZ	多因厚味濕熱之痰, 停蓄膈間, 與滯乳相搏而成. 亦有兒口氣吹噓而成, 又有怒氣激滯而生. (煆)石膏ㆍ(燒)樺皮ㆍ瓜蔞子ㆍ甘草節ㆍ靑皮, 皆神效藥也. 婦人此病, 若早治之, 便可立消. 月經行時悉是輕病, 五六十後無月經時, 不可作輕易看也. 《丹心》
ZZ	核久內脹作痛, 外腫堅硬, 手不可近, 或寒熱頭痛, 謂之乳癰. 未潰者, 神效瓜蔞散, 內托升麻湯, 已潰者, 內托十宣散方見癰疽ㆍ八物湯方見虛勞.
ZZ	婦人乳癰, 四十以下, 血氣周流, 患此可療, 年事旣高, 血氣耗澁, 患此難瘳. 惡寒發熱, 煩燥大渴, 是其候也. 甚則嘔吐無已, 盖毒氣上衝所致也. 生薑甘桔湯方見癰疽, 最爲咽間要藥, 乳粉托裏散方見癰疽, 最能返出毒氣. 二香散方見癰疽, 加瓜蔞根, 止嘔止渴, 兩得其便. 更佐萬金一醉膏, 能事畢矣. 《直指》
ZZ	初起便宜隔蒜灸法方見鍼灸, 切忌鍼刀. 能飮者, 萬金一醉膏, 加芎歸各一兩, 兩服卽效. 不飮酒者, 瓜蔞散. 《入門》
ZZ	婦人兩乳間, 出黑頭瘡, 瘡頂陷下, 作黑眼子, 其脈弦洪, 按之細小, 宜服內托升麻湯. 《正傳》
ZZ	乳癰作痛, 乃血氣凝滯不散也. 宜加味芷貝散. 《回春》
ZZ	乳癰已潰未潰, 通用丹參膏.
DP	神效瓜蔞散
SS	治乳癰及嬭巖, 神效. 黃瓜蔞大者一箇去皮焙爲末, 子多者有力. 甘草(生)ㆍ當歸(酒浸焙) 各五錢, 乳香ㆍ沒藥(幷另硏) 各二錢半. 右爲末, 好酒三升, 於銀石器內慢火熬至一升半, 去滓分作三服, 食後, 良久服之. 如嬭巖服此, 可杜絶病根. 如毒氣已成, 能化膿爲黃水, 毒未成, 則卽於大小便中通利. 病甚則再合服, 以差爲度. 《精要》
SS	一方, 酒水各半煎服. 《入門》
DP	內托升麻湯
SS	治乳癰未潰, 及兩乳間黑陷惡瘡. 升麻ㆍ乾葛ㆍ連翹 各一錢半, 黃芪ㆍ當歸ㆍ甘草(灸) 各一錢, 惡實 五分, 肉桂 三分, 黃柏 二分. 右剉, 作一貼, 水二盞, 酒一盞, 同煎服. 《東垣》
SS	一名升麻托裏湯.
DP	萬金一醉膏
SS	治乳癰初起, 神效. 黃瓜蔞 一箇(去皮硏爛), 甘草 五錢, 沒藥 二錢半. 右麤末, 好酒二椀煎至一椀, 分二服. 重者再服, 以差爲度. 或加當歸ㆍ白芷ㆍ乳香, 亦妙. 如要宣毒, 加皂角刺. 《直指》
DP	瓜蔞散
SS	治乳癰, 未潰速散, 已潰速斂. 石膏 二錢, 靑皮ㆍ瓜蔞仁 各一錢, 沒藥ㆍ甘草節ㆍ當歸尾ㆍ皂角刺ㆍ金銀花ㆍ靑橘葉 各五分. 右剉, 作一貼, 酒水各半煎服. 《入門》
DP	加味芷貝散
SS	治乳癰, 腫硬作痛. 白芷ㆍ貝母ㆍ天花粉ㆍ金銀花ㆍ皂角刺ㆍ穿山甲(土炒)ㆍ當歸尾ㆍ瓜蔞仁ㆍ甘草節各一錢. 右剉, 作一貼, 酒水各半煎服. 《回春》
DP	丹參膏
SS	治乳癰結核刺痛, 及潰後不斂. 丹參ㆍ赤芍藥ㆍ白芷 各等分. 剉, 酒淹二宿, 入猪脂半斤, 煎令白芷焦黃, 則膏成矣. 去滓, 入黃蠟一兩, 攪勻候凝. 每取少許, 塗之. 《入門》


CC	乳癰治法
ZZ	以靑皮疏厥陰之滯, 石膏淸陽明之熱, 生甘草節行汚濁之血, 瓜蔞子消腫導毒. 或加沒藥ㆍ靑橘葉ㆍ皂角刺ㆍ金銀花ㆍ當歸頭, 或湯或散, 隨意加減, 須以少酒佐之. 若加艾火兩三壯於腫處, 其效尤捷. 若妄用鍼刀, 必致危困. 《丹心》
ZZ	乳癰未潰, 以靑皮ㆍ瓜蔞ㆍ橘葉ㆍ連翹ㆍ川芎ㆍ桃仁ㆍ皂角刺ㆍ甘草節. 右剉, 水煎, 入酒服. 已潰, 以人參ㆍ黃芪ㆍ川芎ㆍ當歸ㆍ白芍藥ㆍ靑皮ㆍ連翹ㆍ瓜蔞仁ㆍ甘草節, 煎服. 《丹心》


CC	結核久成嬭巖
ZZ	婦人憂怒抑鬱, 時日積累, 脾氣消沮, 肝氣橫逆, 遂成隱核, 如鱉碁子, 不痛不痒, 十數年後, 方爲瘡陷, 名曰嬭巖. 以其瘡形嵌凹, 似巖穴也. 不可治矣. 若於始作, 便能消釋病根, 使心淸神安, 然後施之治法, 亦有可安之理. 《丹心》
ZZ	婦人積傷憂怒, 乳房結核, 不痛不痒, 五七年後, 外腫紫黑, 內漸潰爛, 名曰乳巖, 滴盡氣血方死. 急用十六味流氣飮, 及單煮靑皮湯. 虛者, 只用淸肝解鬱湯, 淸心靜養, 庶可苟延歲月. 《入門》
ZZ	嬭巖, 初宜多服疏氣行血之藥, 須情思如意則可愈. 此疾多生於憂鬱積忿中年婦人. 未破者, 尙可治, 成瘡者, 終不可治. 《正傳》
ZZ	乳房結核, 宜芷貝散ㆍ橘葉散.
ZZ	一婦年六十, 性急多妬, 忽左乳結一核大如碁子, 不痛. 卽以人參湯, 調靑皮ㆍ甘草末, 入薑汁, 細細呷一日夜五六次, 至六七日消矣. 《丹心》
ZZ	一婦性躁, 難於後姑, 乳生隱核, 以單煮靑皮湯, 間以加減四物湯, 加行經絡之劑, 治兩月而安. 此皆嬭巖始起之證, 故易愈. 《丹心》
DP	十六味流氣飮
SS	治嬭巖. 紫蘇葉 一錢半, 人參ㆍ黃芪ㆍ當歸 各一錢, 川芎ㆍ肉桂ㆍ厚朴ㆍ白芷ㆍ防風ㆍ烏藥ㆍ檳榔ㆍ白芍藥ㆍ枳殼ㆍ木香ㆍ甘草 各五分, 桔梗 三分. 右剉, 作一貼, 加靑皮一錢, 水煎服. 《正傳》
DP	單煮靑皮湯
SS	治婦人百不如意, 久積憂鬱, 乳房結核. 靑皮 四錢. 剉, 水煎, 日三服. 《正傳》
DP	淸肝解鬱湯
SS	治肝藏鬱火傷血, 乳房結核. 凡肝膽不和之證, 皆治之. 當歸ㆍ白朮 各一錢, 貝母ㆍ赤茯苓ㆍ白芍藥ㆍ熟地黃ㆍ山梔子 各七分, 人參ㆍ柴胡ㆍ牧丹皮ㆍ陳皮ㆍ川芎ㆍ甘草 各五分. 右剉, 水煎服. 《入門》
DP	芷敗散
SS	治乳房結核. 白芷ㆍ貝母 等分, 爲末, 每一錢, 酒調頻服.
SS	結核, 以此爲主, 加芎歸ㆍ升柴. 《入門》
DP	橘葉散
SS	治乳房結核及乳癰. 皂角刺(略炒) 一錢半, 瓜蔞仁 一錢, 靑皮ㆍ石膏ㆍ甘草節ㆍ當歸頭ㆍ金銀花ㆍ沒藥ㆍ蒲公英 各五分. 右剉, 作一貼, 加靑橘葉一小握, 酒一盞半煎至一盞, 食後, 臨臥服. 《正傳》
DP	一方
SS	嬭巖初起, 急用葱白 寸許, 半夏大 一枚, 擣爛爲丸芡實大, 綿裹, 如患左乳, 塞右鼻, 患右乳, 塞左鼻, 二宿而消. 《入門》


CC	乳癰年高不治
ZZ	凡乳癰結核, 四十已下可治. 五十已上不可治, 治之則死, 不治則自得終其天年. 《得效》
ZZ	千金曰, 女人患乳癰, 四十以下, 治之多愈, 四十以上, 治之多死, 不治則自終其天年. 予有親婦, 年七十生乳癰, 令外科用鍼刀治之. 時雖暫快, 未幾而殂. 方知千金之說, 信也. 歷試皆然. 《資生》


CC	嬭頭破裂
ZZ	嬭頭裂, 取秋後冷露茄子花裂開者, 陰乾燒灰, 水調付, 未秋時開花, 亦可用. 《得效》
ZZ	乳頭裂破, 或小兒吹乳, 血乾自裂開多痛. 丁香爲末, 付裂處, 如燥, 津唾調付. 《正傳》
ZZ	乳栗破, 小有生者, 必大補. 人參ㆍ白朮ㆍ黃芪ㆍ當歸ㆍ川芎ㆍ連翹ㆍ白芍藥ㆍ甘草 各一錢. 右剉, 作一貼, 水煎服. 《丹心》


CC	乳懸證
ZZ	産後瘀血上攻, 忽兩乳伸長, 細小如腸, 直過小腹, 痛不可忍, 名曰乳懸, 危證也. 川芎ㆍ當歸 各一斤, 濃煎湯, 不時溫服. 再用二斤, 逐旋燒烟, 安在病人面前卓子下, 令病人曲身低頭, 將口鼻及病乳常吸烟氣. 未甚縮, 再用一料, 猶不復舊, 則用如聖膏貼頂上方見婦人. 《入門》


CC	男女乳疾不同
ZZ	男子乳疾, 與婦人微異者. 女損肝胃, 男損肝腎. 盖怒火房勞過度, 以致肝燥腎虛, 亦能結核, 或令腫痛. 宜十六味流氣飮ㆍ淸肝解鬱湯方幷見上. 《入門》


CC	單方
XX	凡二十種.
DP	石膏
SS	下乳汁. 取二兩, 水煎服, 日三. 《本草》
SS	乳癰初發, 煆爲細末, 取三錢, 溫酒調下. 《直指》
DP	山藥
SS	生者, 治吹乳腫痛. 擣爛付上卽消, 速去之, 恐肉腐. 《醫鑑》
DP	益母草
SS	治妬乳欲成癰. 生擣爛付之卽差. 乾則爲末, 水調付之. 《本草》
DP	蒲黃草
SS	治妬乳及乳癰腫痛. 取生根擣付腫上, 日二易. 食之亦良, 取葉煎服亦好. 《本草》
DP	麥門冬
SS	下乳汁. 去心爲末, 每二錢, 酒磨犀角約一錢, 同調服. 不過二服便下. 《得效》
DP	黃瓜蔞
SS	治乳癰腫痛. 取一二箇, 連皮子剉碎, 好酒二升煮取一升, 時時溫服. 酒盡, 又煮服卽愈.
SS	子亦下乳汁. 炒爲末, 酒調下一錢.
SS	根亦下乳汁. 擣爲末, 水調下一錢. 《本草》
DP	通草
SS	下乳汁. 剉一兩, 水煎服之. 《本草》
DP	王瓜根
SS	下乳汁. 擣爲末, 酒服一錢, 日三. 《本草》
DP	蒲公英
SS	治妬乳及乳癰腫痛. 洗淨擣爛, 同忍冬藤煎濃湯, 入酒少許, 服罷隨手欲睡, 是其功也. 睡覺卽安. 《丹心》
SS	又採, 取水, 煮汁飮之. 又爛擣付患處, 立消. 《入門》
DP	靑桑葉
SS	治乳硬作痛. 取嫩葉, 生擣細調米飮, 貼病處. 《得效》
DP	靑皮
SS	治吹乳, 不痒不通, 腫硬如石. 焙爲末, 酒調服二錢, 神驗. 《本草》
DP	赤小豆
SS	下乳汁. 水煮取汁, 飮之卽下. 《本草》
SS	治妬乳乳癰. 硏爛和酒去滓溫服, 以滓付患處卽效. 《得效》
DP	蔓菁
SS	治乳癰痛, 寒熱. 取根葉, 洗淨入鹽擣付, 熱卽換三五度卽差. 《本草》
DP	螃蟹
SS	治吹乳, 神效. 螃蟹去足用. 盖燒存性爲末, 每二錢, 黃酒調下. 《醫鑑》
DP	蜘蛛
SS	治吹乳及乳癰. 蜘蛛三, 紅棗三, 棗去核, 每入蛛一箇夾於內, 炒熟口嚼吃, 以燒酒送下, 立效. 《醫鑑》
DP	鹿角
SS	治妬乳. 石上磨, 取白汁塗之, 乾則又塗. 幷令人嗍却黃水卽消. 《本草》
DP	牛鼻
SS	治乳無汁. 作羹, 空心食之. 三兩日, 有汁下無限. 《本草》
DP	猪四蹄
SS	行婦人乳脈. 《本草》
SS	産婦氣血衰少, 絶無乳汁, 猪蹄四隻, 通草四兩, 水一斗, 同煮得四五升, 取汁連飮. 飮了, 用梳頭木梳於乳上, 梳下卽效. 《丹心》
DP	野猪脂
SS	治乳無汁. 取一匙, 和一盞溫酒服, 日三, 乳卽下, 且多乳汁, 可供五兒. 《本草》
DP	猫兒毛
SS	治乳勞癰, 爛見心者. 取腹下毛燒存性爲末, 入輕粉少許, 淸油調塗. 《入門》


CC	鍼灸法
ZZ	妬乳, 取太淵.
ZZ	乳癰, 取膺窓ㆍ乳中ㆍ乳根ㆍ巨虛下廉ㆍ太衝ㆍ復溜.
ZZ	乳癰, 諸藥不能止痛, 足三里穴, 鍼入五分, 痛立止. 《綱目》


BB	腹


CC	腹圍度數
ZZ	𩩲骬以下至天樞, 長八寸, 天樞二穴, 正當臍兩傍各二寸. 天樞以下至橫骨, 長六寸半, 橫骨長六寸半. 《靈樞》


CC	腹有大小
ZZ	臍之上曰大腹, 臍之下曰小腹.
ZZ	小腹, 謂臍下兩傍髎骨內也. 《內經註》
ZZ	脾胃主中州, 大腹小腹, 是其候也. 《類聚》


CC	腹痛有部分
ZZ	大腹屬太陰, 臍腹屬少陰, 小腹屬厥陰. 《入門》
ZZ	腹痛有部分. 中脘痛, 太陰也. 理中湯方見寒門ㆍ加味小建中湯ㆍ草豆蔲丸方見胸部之類主之. 臍腹痛, 少陰也. 四逆湯ㆍ薑附湯, 或五積散三方幷見寒門ㆍ加吳茱萸主之. 小腹痛, 厥陰也. 當歸四逆湯方見寒門ㆍ加吳茱萸主之. 《東垣》
ZZ	大腹痛, 多食積外邪, 臍腹痛, 多積熱痰火, 小腹痛, 多瘀血及痰與尿澁. 《入門》
ZZ	從心下至小腹, 皆硬滿而痛者, 是邪實也. 須以大陷胸湯方見寒門下之. 若小腹硬滿而痛, 小便利, 則是蓄血之證, 小便不利, 則尿澁之證也. 《正傳》


CC	脈法
ZZ	尺脈弦則腹痛. 《醫鑑》
ZZ	脈細小緊急, 腹中刺痛.
ZZ	陰弦則腹痛.
ZZ	弦急小腹痛.
ZZ	尺脈緊, 臍下痛.
ZZ	尺脈伏或實, 小腹痛. 《脈經》
ZZ	心腹痛, 不得息, 脈細小遲者生, 堅大疾者死.
ZZ	腹痛, 脈反浮大而長者死. 《脈經》
ZZ	心腹痛脈沈細宜, 浮大弦長命必殂. 《脈訣》


CC	腹痛有六
ZZ	有寒, 有熱, 有死血, 有食積, 有痰飮, 有蟲.
ZZ	氣, 血, 痰, 水, 食積, 風冷, 諸證之痛, 每每停聚而不散. 惟蟲痛, 則乍作乍止, 來去無定, 又有嘔吐淸沫之爲可驗焉. 《直指》
DD	寒腹痛
ZZ	寒氣客於脈外則脈寒, 脈寒則縮綣, 縮綣則脈絀急, 絀急則外引小絡, 故卒然而痛, 因重中於寒則痛久矣. 《內經》
ZZ	寒氣客於背兪, 其兪注于心, 故相引而痛. 《內經》
ZZ	寒氣客於厥陰之脈, 則血澁脈急, 故脇肋與小腹相引痛矣. 《內經》
ZZ	寒氣客於五藏, 厥逆上泄, 陰氣竭, 陽氣未入, 故卒然痛, 死不知人, 氣復反則生矣. 《內經》
ZZ	綿綿痛而無增減者, 寒痛也. 《丹心》
ZZ	寒痛, 宜厚朴溫中湯ㆍ桂香散ㆍ溫胃湯方見胸部ㆍ沈香磨脾散ㆍ酒煮當歸丸方見婦人, 代灸塗臍膏方見臍部, 玉抱肚.
ZZ	冒寒卒痛, 五積散方見寒門, 加吳茱萸ㆍ葱白. 《入門》
EP	厚朴溫中湯
SS	治客寒犯胃, 心腹虛冷脹痛. 乾薑(炮) 二錢, 厚朴ㆍ陳皮 各一錢半, 赤茯苓ㆍ草豆蔲(煨) 各七分, 木香ㆍ甘草(灸) 各五分. 右剉, 作一貼, 入薑 三片, 棗 二枚, 水煎服.
SS	戊火已衰, 不能運化, 又加客寒聚爲滿痛, 散以辛熱, 佐以苦甘, 氣溫胃和, 痛自止矣. 《東垣》
EP	桂香散
SS	治脾藏久冷腹痛. 草豆蔲(煨)ㆍ良薑(炒)ㆍ白朮ㆍ縮砂ㆍ甘草(灸)ㆍ生薑煨(切)ㆍ厚朴(薑製)ㆍ大棗肉 各一兩, 靑皮(炒)ㆍ訶子肉 各五錢, 肉桂 二錢半. 右剉, 水一椀同煮令乾, 杵作團, 硏爲麤末, 每三錢, 沸湯入鹽少許, 點服, 空心. 腹痛最難得藥, 此特工止痛, 理不可知. 《得效》
EP	沈香磨脾散
SS	治脾胃虛寒, 腹中脹痛. 藿香 一錢, 丁香ㆍ白檀ㆍ木香ㆍ白豆蔲ㆍ縮砂ㆍ半夏麴ㆍ辣桂ㆍ烏藥 各七分, 甘草(灸) 五分, 人參ㆍ沈香 各三分. 右剉, 作一貼, 入薑 三片, 棗 二枚, 水煎服. 《直指》
EP	玉抱肚法
SS	治心腹冷痛. 鍼砂四兩炒似烟出, 入白礬 五錢, 䃃砂ㆍ粉霜 各半錢. 右新水拌勻微濕, 裹以皮紙, 貼安懷中, 候熱發, 置臍中, 或氣海, 關元, 大補元氣. 置于他冷處, 亦汗出立差. 此藥燥則不熱, 再以新水拌再熱, 可用十餘次. 如藥力盡, 却曬乾, 再入礬末, 則如舊. 或只用鍼砂ㆍ白礬亦效. 《資生》
DD	熱腹痛
ZZ	熱氣留於小腸, 小腸中痛, 癉熱焦渴, 則堅乾不得出, 故痛而閉不通矣. 《內經》
ZZ	時痛時止者, 熱也. 《丹心》
ZZ	腹中常覺有熱, 而暴痛暴止, 此爲積熱, 宜調胃承氣湯方見寒門下之. 《正傳》
ZZ	積熱腹痛, 時作時止, 痛處亦熱, 手不可近, 便閉喜冷, 宜調胃承氣湯ㆍ四順淸涼飮方見火門. 《入門》
ZZ	熱痛, 宜黃芩芍藥湯方見大便.
DD	死血腹痛
ZZ	瘀血腹痛有常處, 或跌撲傷損, 或婦人經來, 産後惡瘀未盡下而凝, 四物湯方見血門, 去地黃, 加桃仁ㆍ大黃ㆍ紅花. 《入門》
ZZ	其痛有常處而不移動者, 是死血也. 《丹心》
ZZ	如打撲墜墮而腹痛, 乃是瘀血. 宜桃仁承氣湯方見寒門, 加當歸ㆍ蘇木ㆍ紅花, 入童便幷酒煎服下之. 《丹心》
ZZ	血痛, 宜失笑散方見婦人ㆍ消瘀飮ㆍ萬靈散.
EP	消瘀飮
SS	治瘀血腹痛. 當歸ㆍ赤芍藥ㆍ生乾地黃ㆍ桃仁ㆍ紅花ㆍ蘇木ㆍ大黃 各一錢, 甘草 五分. 右剉, 作一貼, 水煎去滓, 入芒硝一錢, 溫服. 《醫鑑》
EP	萬靈散
SS	治婦人小腹痛, 小便淋澁, 是血也, 氣也, 熱也, 或大小産後, 遺經敗血所致. 當歸 一兩, 乾地黃 六錢, 桂心ㆍ蓬朮 各五錢, 木香 三錢. 右爲末, 每二錢, 空心, 熱酒下二錢. 《類聚》
DD	食積腹痛
ZZ	脈弦者, 食積痛, 宜溫散之. 《丹心》
ZZ	在上者, 多屬食, 食能作痛, 宜溫散之. 如乾薑(炒)ㆍ蒼朮ㆍ川芎ㆍ白芷ㆍ香附ㆍ薑汁之類, 不可妄用峻利藥攻下. 盖食得寒則凝, 得熱則化, 更兼行氣快氣藥助之, 無不愈者. 《丹心》
ZZ	痛甚欲大便, 利後痛減者, 是食積也. 《丹心》
ZZ	食積痛, 平胃散方見內傷, 加山楂ㆍ神麴ㆍ麥芽ㆍ縮砂ㆍ靑皮, 或加味二陳湯方見痰飮調之, 木香檳榔丸, 或利氣丸下之. 《入門》
ZZ	食物塡塞心胸作痛, 宜吐之, 用瓜蔕散方見吐門ㆍ薑鹽湯. 《入門》
ZZ	食積腹痛, 宜服丁香脾積丸. 《丹心》
EP	木香檳榔丸
SS	治食積, 氣滯腹痛. 麥芽 七錢, 枳實 六錢, 白朮ㆍ靑皮ㆍ陳皮 各五錢, 厚朴 四錢, 木香ㆍ檳榔 各三錢. 右爲末, 蒸餠和丸梧子大, 溫水下五七十丸. 《正傳》
EP	利氣丸
SS	治食積, 酒毒, 幷一切氣滯, 大小便秘澁. 大黃(生)ㆍ黑牽牛(頭末) 各二兩, 香附子(炒) 一兩三錢, 黃柏 一兩, 木香ㆍ檳榔ㆍ枳殼ㆍ靑皮ㆍ陳皮ㆍ蓬朮ㆍ黃連 各三錢. 右爲末, 水丸梧子大, 淡薑湯呑下百丸. 《醫鑑》
EP	丁香脾積丸
SS	治食積氣滯, 胸滿腹痛. 三稜ㆍ蓬朮 各七錢, 靑皮 三錢半, 良薑(醋煮)ㆍ丁香ㆍ木香ㆍ巴豆霜 各一錢七分, 皂莢 一片(燒灰), 百草霜 一匙. 右爲末, 糊丸麻子大, 白湯下二三十丸. 《東垣》
DD	痰飮腹痛
ZZ	凡腹痛脈滑者, 是痰, 宜導痰解鬱. 《丹心》
ZZ	淸痰多作腹痛, 川芎ㆍ蒼朮ㆍ香附ㆍ白芷, 爲末, 薑汁和湯點服. 《丹心》
ZZ	痰痛者, 必小便不利. 又云, 痛則小便不利者, 痰也. 《丹心》
ZZ	濕痰, 阻滯氣道而作痛, 宜芎朮散. 淸痰作痛, 胸腹有聲, 宜控涎丹方見痰飮. 《入門》
ZZ	或曰, 痰豈能作痛, 殊不知氣鬱則痰聚, 痰聚則碍氣道, 不得運行故作痛. 宜芎夏湯方見痰飮ㆍ四合湯.
EP	芎朮散
SS	治痰積腹痛. 川芎ㆍ蒼朮ㆍ香附ㆍ白芷 各等分. 右爲末, 薑汁磨木香點熱湯, 調下二錢. 《入門》
EP	四合湯
SS	治痰積, 氣滯腹痛. 陳皮ㆍ半夏 各一錢半, 厚朴ㆍ枳殼ㆍ赤茯苓ㆍ紫蘇葉ㆍ香附子ㆍ鬱金 各七分, 甘草 五分. 右剉, 作一貼, 薑 五片, 水煎服. 《醫鑑》
DD	蟲腹痛
ZZ	詳見蟲門.


CC	腹痛有虛實
ZZ	凡腹痛, 按之痛者爲實, 按之不痛爲虛. 《醫鑑》
ZZ	腹痛, 按之痛, 重按却不痛者, 此是氣痛, 乃虛寒證也. 若重按愈痛而堅者, 有積也. 《資生》
ZZ	腹痛時, 有積者, 按之痛愈甚, 無積者, 按之不痛. 《易老》
ZZ	凡腹痛大便利, 或用手重按之不痛者, 爲虛爲寒, 宜加味少建中湯方見胸部, 加桂ㆍ理中湯方見寒門之類. 其或大便堅, 或用手按之痛甚, 手不可近者, 爲實爲熱, 宜大柴胡湯ㆍ調胃承氣湯幷見寒門之類. 《入門》
ZZ	腎虛則胸中痛, 大腹小腹痛, 淸厥, 意不樂. 《內經》
ZZ	寒氣客於經脈之中, 與炅氣相薄則脈滿, 滿則痛而不可按也. 《內經》
ZZ	寒氣客於俠脊之脈則深, 按之不能及, 故按之無益也. 《內經》
ZZ	壯實與初病宜下, 宜備急丸方見救急之類, 虛弱與久病宜和, 宜建中湯方見虛勞之類. 《入門》


CC	積冷腹痛
ZZ	有一田夫, 醉飽露宿一枕天明, 自此脾疼攻刺, 百藥罔功. 淹淹數載後, 遇至人, 授以和劑抽刀散, 溫酒調下, 數服頓愈. 則知風露之根入胃. 良薑ㆍ菖蒲, 爲能散其邪, 巴猫借氣, 爲能伐其根也. 故有如是之驗焉. 《直指》
DP	和劑抽刀散
SS	治積冷腹痛. 白薑 五兩, 入巴豆肉 二錢二分(半同炒黑, 去巴豆), 良薑 五兩(入斑猫二十五箇同炒黑, 去斑猫), 石菖蒲 五兩(不炒), 糯米 六兩(炒黃). 右爲末, 每二錢, 溫酒調下. 《直指》


CC	腹痛嘔泄
ZZ	寒氣客於腸胃, 厥逆上出, 故痛而嘔也. 《內經》
ZZ	寒氣客於小腸, 小腸不得成聚, 故後泄腹痛矣. 《內經》
ZZ	太陰傳少陰, 腹痛甚者, 當變下利不止. 《東垣》
ZZ	腹痛作嘔, 欲利大便, 諸藥皆吐. 惟蘇感元方見胸部, 用薑湯呑下, 最妙. 《直指》
ZZ	腹痛嘔泄, 宜理中湯ㆍ治中湯幷見寒門.
ZZ	上熱下寒, 腹痛嘔吐, 宜黃連湯. 《入門》
DP	黃連湯
SS	腹痛欲嘔吐者, 上熱下寒也. 以陽不得降, 而胸熱欲嘔, 陰不得升, 而下寒腹痛, 是升降失常也. 黃連 二錢, 人參 一錢半, 半夏 一錢二分, 乾薑ㆍ桂枝 各一錢, 甘草 五分. 右剉, 作一貼, 入薑 三片, 棗 二枚, 水煎服. 《河間》


CC	腹中窄狹
ZZ	乃濕痰濁氣, 攻於心脾二藏, 升降失常, 以致自覺腹中窄狹.
ZZ	肥人, 乃濕痰流灌藏府, 宜二陳湯, 加蒼朮ㆍ香附.
ZZ	瘦人, 乃濕熱熏蒸藏府, 宜二陳湯, 加黃連ㆍ蒼朮.
ZZ	神昏性躁, 心神不斂者, 二陳湯, 加遠志ㆍ麥門冬ㆍ酸棗仁. 血氣虛者, 宜以六君子湯方見痰飮, 加芎歸, 養血流濕, 自然平復. 《入門》
ZZ	腹中窄狹, 須用蒼朮. 《丹心》


CC	腹皮麻痺或痛
ZZ	腹皮麻痺不仁, 多煮葱白吃之, 自愈. 《綱目》
ZZ	肚皮痛者, 由腎虛不能行水, 加之酒麪無度, 酒與水交, 聚於腹中, 而麪毒復纏滯其氣, 是以水滲於肚皮而作痛矣. 以錢氏宣風散方見小兒, 用蜜水煎, 嚥下神保元方見氣門, 竢其大便流利, 後以靑木香元方見氣門一分, 安腎元方見虛勞倍之, 用二陳湯煎水, 空心, 嚥下, 脾腎氣復, 自然向安. 《直指》


CC	腹中鳴
ZZ	腹中鳴者, 病本於胃也. 《內經》
ZZ	脾氣虛, 則腹滿腸鳴. 《內經》
ZZ	中氣不足, 腸爲之苦鳴. 《靈樞》
ZZ	腹中水鳴, 乃火擊動其水也. 二陳湯方見痰飮, 加芩連ㆍ梔子. 《丹心》
ZZ	腸鳴者, 火欲升, 水欲降, 相擊而鳴. 《丹心》
ZZ	亦有藏寒, 有水而鳴者, 宜五積散方見寒門, 或理中湯方見寒門, 加吳茱萸ㆍ赤茯苓. 《丹心》


CC	涌水證
ZZ	內經曰, 肺移寒於腎, 爲涌水. 涌水者, 按之腹不堅. 水氣客於大腸, 疾行則鳴濯濯如囊裹漿, 水之病也. 宜葶藶丸. 《宣明》
DP	葶藶丸
SS	治涌水病. 葶藶子(隔紙炒)ㆍ澤瀉ㆍ椒目ㆍ桑白皮ㆍ杏仁ㆍ猪苓 各五錢. 右爲末, 蜜丸梧子大, 葱白湯下三五十丸. 《河間》


CC	腹痛諸證
ZZ	疝氣腹痛, 痢疾腹痛, 積聚腹痛, 霍亂腹痛, 腸癰腹痛, 幷見諸門. 《入門》


CC	腹痛宜通利
ZZ	凡腹痛, 大抵宜通, 塞則爲痛. 凡痛甚, 須通利藏府乃愈, 隨冷熱, 用巴豆ㆍ大黃ㆍ牽牛, 最爲要法. 《得效》
ZZ	初得時, 元氣未虛, 必推蕩之, 此通因通用之法也. 《丹心》
ZZ	實痛, 宜辛寒推蕩. 經曰, 通因通用, 又曰, 痛隨利減, 是也. 《入門》
ZZ	宜用備急丸方見救急ㆍ利氣丸方見上.


CC	腹痛通治
ZZ	凡腹痛, 必用溫散, 此是鬱結不行. 阻氣不運, 故痛也. 《丹心》
ZZ	凡腹痛多屬血澁, 通用芍藥甘草湯, 治四時腹痛. 脈弦傷氣, 加黃芩, 脈洪傷金, 倍芍藥, 脈緩傷水, 加桂枝, 脈濇傷血, 加當歸, 脈遲傷火, 加乾薑, 臍下痛, 加熟地黃. 《入門》
ZZ	雜病腹痛, 通用四物苦練湯ㆍ酒煮當歸丸方見胞門ㆍ開鬱導氣湯.
DP	芍藥甘草湯
SS	白芍藥 四錢, 甘草(灸) 二錢. 右剉, 作一貼, 水煎服.
SS	稼穡作甘, 甘者己也. 曲直作酸, 酸者甲也. 甲己化土, 此仲景妙法也. 酸以收之, 甘以緩之. 《東垣》
DP	四物苦練湯
SS	通治腹痛, 亦治臍下冷痛. 四物湯方見血門, 加玄胡索ㆍ苦練子 各一錢. 右水煎服. 《丹心》
DP	開鬱導氣湯
SS	治諸般腹痛, 一服立止. 蒼朮ㆍ香附(便炒)ㆍ白芷ㆍ川芎ㆍ赤茯苓ㆍ滑石ㆍ梔子(炒)ㆍ神麴(炒) 各一錢, 乾薑(炮)ㆍ陳皮 各五分, 甘草(灸) 三分. 右剉, 作一貼, 水煎服. 《醫鑑》


CC	腹痛凶證
ZZ	太陰連小腹痛甚, 自利不止者, 難治. 《入門》
ZZ	鼻頭色靑, 腹中痛, 舌冷者死. 《靈樞》
ZZ	臍下忽大痛, 人中黑色者, 多死. 《丹心》


CC	單方
XX	凡十四種.
DP	鹽
SS	腹脹痛, 痞悶欲死. 極鹹鹽湯頓服一二椀, 吐下卽定. 《本草》
DP	竈中熱灰
SS	治心腹冷痛. 和醋熨之, 冷則易. 《本草》
DP	磁石
SS	鐵氣入腹作痛, 以磁石杵爲末, 鋪簟席, 睡其上. 再以磁石煎湯, 調小調氣散服之效.
DP	芍藥
SS	治腹中㽱痛. 以此爲君, 甘草爲佐, 煎服之.
SS	能治血虛腹痛. 氣分諸痛不宜用也. 《丹心》
DP	乾薑
SS	治脾冷腹痛嘔吐. 炒薑三錢, 甘草(灸)半錢. 右剉, 棗 一枚同煎服, 或爲末, 和飮服. 《直指》
DP	艾葉
SS	心腹惡氣作痛. 擣取汁飮之, 乾則濃煎服之. 《本草》
DP	桔梗
SS	主腹中滿痛. 剉, 取濃煎服之. 《本草》
DP	丁香
SS	止腹中冷痛. 剉, 取水煎服, 或爲末, 點湯服. 《本草》
DP	吳茱萸
SS	主腹痛不可忍. 水煎服之. 《本草》
DP	厚朴
SS	主腹痛脹滿雷鳴. 薑製, 水煎服, 或爲末, 薑湯點服. 《本草》
DP	桂皮
SS	治腹內冷痛不可忍. 煎服末服幷良. 秋冬腹痛, 非桂不能止. 《湯液》
DP	川椒
SS	主腹內冷痛. 取四十九粒, 漿水浸一宿, 令口合, 空心, 以井水呑下. 《本草》
DP	葱白
SS	主腹冷痛, 濃煎湯飮之. 又細切, 和鹽炒, 熱熨之良. 《俗方》
DP	狗肉
SS	治脾胃冷弱, 腹中刺痛. 肥狗肉半斤, 以椒薑鹽醬, 煮粥喫良. 《本草》


CC	鍼灸法
ZZ	腹痛, 取內關ㆍ支溝ㆍ照海ㆍ巨闕ㆍ足三間. 《綱目》
ZZ	臍腹痛, 取陰陵泉ㆍ太衝ㆍ足三里ㆍ支溝ㆍ中脘ㆍ關元ㆍ天樞ㆍ公孫ㆍ三陰交ㆍ陰谷.
ZZ	腹中切痛, 取公孫. 《靈樞》
ZZ	臍中痛, 溏泄, 灸神闕卽效.
ZZ	積痛, 取氣海ㆍ中脘ㆍ隱白. 《綱目》
ZZ	臍腹痛甚, 灸獨陰, 神效. 《得效》


BB	臍


CC	臍居一身之中
ZZ	臍者, 齊也. 言其上下齊也. 身之半, 正謂臍中也. 當伸臂指天, 舒足至地, 以繩量之, 則中正當臍. 天樞之穴, 正當臍兩傍各二寸, 是爲身半也. 《內經》


CC	臍下有丹田
ZZ	下丹田, 在臍下三寸, 方圓四寸, 着於脊梁, 兩腎之間. 左靑右白, 上赤下黑, 中央黃色, 名曰大海, 貯其精血. 《正理》
ZZ	十二經脈, 皆係於生氣之源. 所謂生氣之源者, 謂腎間動氣, 卽下丹田也. 此五藏六府之本, 十二經脈之根, 呼吸之門, 三焦之源也. 《難經》


CC	煉臍延壽
ZZ	宜長生延壽丹ㆍ小接命熏臍秘方ㆍ接命丹ㆍ灸臍得延年.
DP	長生延壽丹
SS	夫人之臍也, 受生之初, 父精母血, 相受凝結以成. 胞胎在母腹中, 母呼兒呼, 母吸兒吸, 是一身臍帶, 如花果在枝而通蔕也. 旣生之後, 從口呼吸, 臍門自閉. 旣長之後, 外耗精神, 內傷生冷, 眞氣不得條暢, 所以蒸臍固蔕, 如水灌土培, 草木自茂壯也. 人常依法熏蒸, 則榮衛調和, 安魂定魄, 寒暑不侵, 身體輕健, 其中有神妙也. 人參ㆍ附子ㆍ胡椒 各七錢, 夜明砂ㆍ沒藥ㆍ虎骨ㆍ蛇骨ㆍ龍骨ㆍ五靈脂ㆍ白附子ㆍ朱砂ㆍ麝香 各五錢, 靑鹽ㆍ茴香 各四錢, 丁香ㆍ雄黃ㆍ乳香ㆍ木香 各三錢. 右爲末, 另用白麪作條, 圈於臍上, 將前藥一料分爲三分, 內取一分, 先塡麝香末五分入臍孔內, 乃將一分藥入麪圈內, 按藥令緊, 中揷數孔, 外用槐皮一片盖於藥上, 以艾火灸之無時, 損則易壯. 其熱氣透身, 患人必倦沈如醉. 灸至五六十壯, 遍身大汗, 苟不汗則病未除, 再於三五日後又灸, 至汗出爲度. 愼風寒, 戒生冷油膩, 保養一月, 百病皆除, 益壽延年. 婦人腹冷無子, 尤宜此灸, 去麝香, 加小腦一錢. 《入門》
DP	小接命熏臍秘方
SS	夫人賴精血而成形, 其在胞胎, 惟有臍帶與母氣相通, 隨母呼吸. 十月脫胎, 漸長成人, 七情六慾, 內外交侵, 喪失眞元, 殞軀喪命, 良可惜也. 余哀悶世人, 特傳良方, 壯固根蔕, 保護形軀, 熏蒸本源, 除却百病, 其效如神. 每年中秋日, 熏蒸一次, 却病延年. 乳香ㆍ沒藥ㆍ猳鼠糞ㆍ靑鹽ㆍ兩頭尖ㆍ續斷 各二錢, 麝香 一分. 右爲末, 令人食飽仰臥, 用蕎麥麪水和, 捏一團, 徑過寸餘, 臍大則徑二寸. 內入藥末, 安臍上, 用槐皮一片覆圈藥之上, 以豆許艾壯灸之. 百脈和暢, 冷汗如雨. 不可令痛, 痛則反泄眞氣. 灸至行年歲數而止, 無病者連日灸之, 有病則三日一次. 灸至腹內作聲作痛, 大便有涎沫等物出爲止. 只服米湯, 兼食白肉, 黃酒以助藥力. 若患風氣, 有鬱熱在腠理者, 加女子紅鉛拌藥, 則汗易出, 而疾隨愈矣. 《回春》
DP	接命丹
SS	養丹田, 助兩腎, 添精補髓, 返老還童, 却病延年. 大附子 一枚(切作八片以布包定), 用甘草ㆍ甘遂 各二兩槌碎, 燒酒二斤, 共浸半日, 文武火煮, 酒乾爲度, 取起附子, 去草遂. 加麝香三分, 槌千餘下, 分作二丸, 陰乾. 納一丸於臍中, 七日一換, 一丸則放盒內養之. 《入門》
DP	灸臍得延年
SS	詳見身形.


CC	臍宜溫煖
ZZ	宜用代灸塗臍膏ㆍ溫臍種子方ㆍ溫臍兜肚方ㆍ封臍艾.
DP	代灸塗臍膏
SS	治下元虛寒, 臍腹冷痛. 大附子ㆍ馬藺子ㆍ蛇床子ㆍ木香ㆍ肉桂ㆍ吳茱萸 各等分. 右爲末, 入白麪, 薑汁調成膏作片, 貼臍上, 以帛包繫. 《醫林》
DP	溫臍種子方
SS	五靈脂ㆍ白芷ㆍ靑鹽 各二錢, 麝香 一分. 右爲末, 用蕎麥粉, 水和成條圈, 安於臍上, 以前藥末實於臍中, 用艾灸之. 婦人尤宜, 但覺臍中溫煖卽止. 過數日再灸, 太過則生熱也. 《入門》
DP	溫臍兜肚方
SS	專主痞積, 遺精白濁, 婦人赤白帶下, 經脈不調, 久不受孕. 白檀ㆍ羚羊角 各一兩, 零陵香ㆍ沈香ㆍ白芷ㆍ馬兜鈴ㆍ木鱉子ㆍ甘松ㆍ升麻ㆍ血竭 各五錢, 丁香皮 七錢, 麝香 九分. 右爲末, 分作三分, 每用一分, 以熟艾, 絮綿裝白綾兜肚內. 初服者, 每三日後一解, 至第五日又服, 一月後常服之. 《入門》
DP	封臍艾
SS	治臍腹冷痛, 或泄瀉. 陳艾葉ㆍ蛇床子 各一兩, 木鱉子 二箇(帶殼生用). 右爲末, 和勻, 用綿包裹, 安在臍上, 以紙圈圍定, 以熨斗火熨之爲妙. 《醫林》


CC	臍築證
ZZ	臍築湫痛, 命將難痊. 湫者, 深也. 盖臍爲生氣之源, 築痛者, 生氣已絶也. 《仲景》
ZZ	臍下築者, 腎氣動也. 理中湯方見寒門, 去朮, 加桂一兩. 腎惡燥, 故去朮, 恐作奔豚, 故加桂皮. 若悸者, 加茯苓一兩. 《海藏》
ZZ	白朮閉氣, 故去之, 桂瀉奔豚, 茯苓伐腎邪, 故加之. 《入門》
ZZ	臍下發痛者, 腎經也. 非熟地黃不能除. 《湯液》


CC	臍凶證
ZZ	病人臍腫反出者, 死. 臍反出, 此爲脾先死. 《扁鵲》
ZZ	水腫臍突出者, 死. 《丹心》
ZZ	凡人膿從臍中出者, 肚癰也. 《集要》
ZZ	腸癰爲病, 遶臍生瘡, 或膿從臍出. 《東垣》


CC	小兒臍瘡
ZZ	詳見小兒門.


BB	腰


CC	腰圍度數
ZZ	腰圍四尺二寸. 《靈樞》
ZZ	腰脊者, 身之大關節也. 《靈樞》


CC	腰爲腎府
ZZ	腰者, 腎之府, 轉搖不能, 腎將憊矣. 《內經》
ZZ	腰者, 腎之外候, 一身所恃, 以轉移開闔者也. 然諸經, 貫於腎, 絡於腰脊, 雖外感內傷, 種種不同, 必腎虛而後, 邪能湊之. 故不可純用涼藥, 亦不可純用參芪補氣也. 《入門》


CC	脈法
ZZ	按之至骨, 脈氣少者, 腰脊痛而身有痹也. 《內經》
ZZ	尺脈沈, 腰背痛.
ZZ	腰痛之脈, 皆沈弦. 沈弦而緊者, 爲寒, 沈弦而浮者, 爲風, 沈弦而濡細者, 爲濕, 沈弦而實者, 爲挫閃. 《脈經》
ZZ	腰痛, 脈必沈而弦, 沈爲滯, 弦爲虛. 澁是瘀血, 緩者是濕, 滑者伏者是痰, 大者是腎虛也. 《丹心》


CC	腰痛有十
ZZ	有腎虛, 有痰飮, 有食積, 有挫閃, 有瘀血, 有風, 有寒, 有濕, 有濕熱, 有氣, 凡十種.
DD	腎虛腰痛
ZZ	脈大者, 腎虛腰痛也. 《丹心》
ZZ	腎虛者, 疼之不已者, 是也. 《丹心》
ZZ	房慾傷腎, 精血不足養筋, 陰虛悠悠痛, 不能擧者, 六味地黃元, 或八味元方幷見虛勞, 加鹿茸ㆍ當歸ㆍ木瓜ㆍ續斷. 《東垣》
ZZ	腎虛腰痛, 宜靑娥元ㆍ加味靑娥元ㆍ壯本丹ㆍ局方安腎丸ㆍ補髓丹.
ZZ	陽虛腰軟不能運用, 宜九味安腎丸ㆍ百倍丸ㆍ杜冲丸ㆍ補腎湯.
ZZ	腰軟者, 肝腎伏熱, 治用黃柏ㆍ防己. 《醫鑑》
EP	靑娥元
SS	治腎虛腰痛. 杜冲(薑汁炒)ㆍ破古紙(炒) 各四兩, 胡桃肉 三十箇. 右爲末, 生薑二兩半取汁, 入煉蜜和丸梧子大, 空心, 溫酒, 或鹽湯呑下百丸. 《丹心》
EP	加味靑娥元
SS	治腎腰或風寒, 血氣相搏爲痛. 破故紙 六兩(脂麻同炒變色去脂麻). 杜冲 六兩(薑汁浸炒), 胡桃肉ㆍ沈香ㆍ乳香ㆍ沒藥 各三兩. 右爲末, 以肉蓯蓉六兩, 酒浸成膏, 和藥擣千杵, 丸如梧子大, 溫酒, 或鹽湯下五七十丸. 《醫鑑》
EP	壯本丹
SS	治腎虛腰痛甚妙. 杜冲(酒炒)ㆍ破故紙(鹽水炒)ㆍ茴香(炒) 各一兩, 肉蓯蓉(酒洗)ㆍ巴戟(酒浸)ㆍ靑鹽 各五錢. 右爲末, 將猪腰子分開, 入藥在內縫住, 紙包煨熟, 每一箇作一服, 以黃酒送下. 《醫鑑》
EP	局方安腎元
SS	治腎虛腰痛, 下元虛冷, 小便滑數. 桃仁ㆍ白蒺藜ㆍ巴戟ㆍ肉蓯蓉ㆍ山藥ㆍ破故紙ㆍ白茯苓ㆍ石斛ㆍ萆薢ㆍ白朮 各二兩四錢, 川烏(炮)ㆍ肉桂 各一兩三錢. 右爲末, 蜜丸梧子, 空心, 酒下五七十丸. 《入門》
EP	補髓丹
SS	治腎虛腰痛. 破故紙 五兩, 以脂麻 二兩(半同炒去脂麻), 杜冲(薑汁炒) 五兩, 鹿茸 一兩, 沒藥 五錢. 右爲末, 胡桃肉十五箇軟膏入麪少許, 酒煮爲糊作丸梧子大, 空心, 鹽湯下百丸. 《東垣》
EP	九味安腎丸
SS	治腎虛腰痛, 目眩耳聾, 面黑羸瘦. 胡蘆巴ㆍ破故紙(炒)ㆍ川練肉ㆍ茴香ㆍ續斷 各一兩半, 桃仁ㆍ杏仁ㆍ山藥ㆍ白茯苓 各一兩. 右爲末, 蜜丸梧子大, 空心, 鹽湯下五七十丸. 《三因》
EP	百倍丸
SS	治腎虛腰腿痛, 及折傷挫閃, 有百倍之功. 破故紙(炒)ㆍ牛膝(酒洗)ㆍ龜板(酥灸) 各一兩, 肉蓯蓉ㆍ虎骨 各五錢, 木鼈子ㆍ乳香ㆍ沒藥ㆍ自然銅(火煆醋淬九次) 各二錢. 右末, 蜜丸梧子大, 空心, 溫酒, 或鹽湯下三五十丸. 《入門》
EP	杜冲丸
SS	治腎虛腰痛, 動止軟弱, 脈大虛, 疼不已. 杜冲(薑汁炒)ㆍ龜板(酥灸)ㆍ黃柏ㆍ知母(幷鹽水炒)ㆍ枸杞子ㆍ五倍子ㆍ當歸ㆍ白芍藥ㆍ黃芪ㆍ破故紙(炒) 各一兩. 右爲末, 煉蜜, 入猪脊髓和丸梧子大, 空心, 鹽湯呑下八十丸或百丸. 《入門》
EP	補腎湯
SS	治腎虛腰痛. 破故紙(炒)ㆍ茴香(鹽酒炒)ㆍ玄胡索ㆍ牛膝(酒洗)ㆍ當歸(酒洗)ㆍ杜冲(酒炒)ㆍ黃柏ㆍ知母(幷鹽酒炒) 各一錢. 右剉, 作一貼, 薑 三片, 水煎, 空心服. 《醫鑑》
DD	痰飮腰痛
ZZ	脈滑者伏者, 是痰飮痛也. 《丹心》
ZZ	痰飮流注經絡, 腰背疼痛, 二陳湯, 或芎夏湯幷見痰飮, 加南星ㆍ蒼朮ㆍ黃柏, 或用控涎丹方見痰飮.
ZZ	痰飮腰痛, 宜南星ㆍ半夏, 加快氣藥佐之. 《丹心》
DD	食積腰痛
ZZ	因醉飽入房, 濕熱乘虛入腎腰痛, 難以俛仰, 四物湯方見血門, 合二陳湯方見痰飮, 加麥芽ㆍ神麴ㆍ葛花ㆍ縮砂ㆍ杜冲ㆍ黃柏ㆍ官桂ㆍ枳殼ㆍ桔梗, 煎服. 痛甚者, 宜速效散. 《入門》
EP	速效散
SS	治腰痛不可忍. 川練肉(以巴豆肉五粒同炒赤, 去巴豆)ㆍ茴香(鹽炒)ㆍ破故紙(炒) 各一兩. 右爲末, 每一錢, 空心, 以熱酒調下. 《入門》
DD	挫閃腰痛
ZZ	擧重勞傷, 或挫閃墜落以作痛, 亦謂之䐴腰痛. 宜獨活湯ㆍ乳香趁痛散ㆍ如神湯ㆍ舒筋散ㆍ立安散ㆍ神麴酒.
EP	獨活湯
SS	治勞役腰痛如折. 當歸ㆍ連翹 各一錢半, 羌活ㆍ獨活ㆍ防風ㆍ澤瀉ㆍ肉桂 各一錢, 防己ㆍ黃柏ㆍ大黃ㆍ甘草 各五分, 桃仁(留尖) 九粒. 右剉, 作一貼, 酒水各半煎, 空心服. 《東垣》
EP	乳香趁痛散
SS	治挫閃打墮腰痛. 骨碎補(炒)ㆍ蒼耳子(炒)ㆍ自然銅(火煆醋淬)ㆍ白芷ㆍ桂皮ㆍ防風ㆍ當歸ㆍ赤芍藥ㆍ血竭ㆍ沒藥ㆍ白附子 各三錢, 虎脛骨(酒灸)ㆍ龜板(酒灸) 各二錢, 牛膝ㆍ天麻ㆍ檳榔ㆍ五加皮ㆍ羌活 各一錢, 加全蝎 一錢. 右爲末, 每二錢, 溫酒調下. 《東垣》
EP	如神湯
SS	治挫閃腰痛. 玄胡索ㆍ當歸ㆍ桂心ㆍ杜冲(薑汁炒) 各等分. 右爲末, 每二錢, 溫酒調下. 《雲岐》
EP	舒筋散
SS	治挫閃血瀝腰痛. 玄胡索ㆍ當歸ㆍ桂心 等分, 爲末, 每二錢, 溫酒調下, 空心, 或加牛膝ㆍ桃仁ㆍ續斷, 亦效. 《得效》
EP	立安散
SS	治挫閃氣滯腰痛. 白牽牛(頭末半生半炒) 二錢, 當歸ㆍ肉桂ㆍ玄胡索(炒)ㆍ杜冲(薑汁炒)ㆍ茴香(炒) 各一錢, 木香 半錢. 右爲末, 空心, 以溫酒調下二匙. 《醫鑑》
EP	神麴酒
SS	治挫閃腰痛. 神麴一塊約如拳大, 燒令通赤, 好酒二大盞, 淬酒中, 便飮之令盡, 仰臥少頃卽安. 或以此酒呑靑娥元, 尤妙. 《得效》
DD	瘀血腰痛
ZZ	跌撲墜墮, 以致血瘀腰痛. 《入門》
ZZ	晝輕夜重者, 是瘀血痛也. 《丹心》
ZZ	血瀝則腰痛, 轉側如錐之所刺. 《直指》
ZZ	瘀血腰痛, 宜破血散疼湯ㆍ川芎肉桂湯ㆍ地龍散. 實者, 桃仁承氣湯方見寒門, 久者, 五積散方見寒門, 去麻黃, 加桃仁ㆍ紅花ㆍ木香ㆍ檳榔ㆍ茴香(炒), 或四物湯方見血門, 加桃仁ㆍ蘇木ㆍ(酒)紅花.
ZZ	腰連脇痛者, 復元通氣散方見氣門, 加木香服之. 《入門》
EP	破血散疼湯
SS	治墮落損傷, 跌其腰脊, 惡血留於脇下, 痛楚不能轉側. 水蛭 三錢(炒令烟盡另細硏), 連翹ㆍ當歸ㆍ柴胡 各二錢, 蘇木 一錢半, 羌活ㆍ防風ㆍ桂心 各一錢, 麝香 五分另硏. 右剉, 分二貼, 每服, 酒二盞, 水一盞, 煎至一盞去滓, 調水蛭, 麝香末, 空心服, 兩服卽愈. 《東垣》
EP	川芎肉桂湯
SS	治瘀血在足太陽ㆍ足少陰ㆍ足少陽三經, 以作腰痛. 羌活 一錢半, 肉桂ㆍ川芎ㆍ柴胡ㆍ當歸梢ㆍ蒼朮ㆍ甘草(灸) 各一錢, 神麴ㆍ獨活 各五分, (酒)防己ㆍ防風 各三分, 桃仁 五箇. 右剉, 作一貼, 酒三盞煎至一盞, 空心服. 《東垣》
EP	地龍散
SS	治瘀血在太陽經, 令腰脊痛. 羌活 二錢, 獨活ㆍ黃柏(鹽酒炒)ㆍ甘草 各一錢, 蘇木 六分, 麻黃 五分, 地龍ㆍ中桂 各四分, 當歸梢 二分, 桃仁 六箇. 右剉, 作一貼, 水煎服. 《東垣》
DD	風腰痛
ZZ	風傷腎而腰痛者, 或左或右, 痛無常所, 引兩足强急, 五積散方見寒門, 加防風ㆍ全蝎, 或烏藥順氣散方見風門, 加五加皮. 痛勢甚者, 加味龍虎散. 《入門》
ZZ	風熱腰痛, 敗毒散方見寒門, 加續斷ㆍ天麻ㆍ木瓜ㆍ薄荷. 《得效》
EP	加味龍虎散
SS	治風寒腰痛, 筋骨拳攣. 蒼朮 一兩, 全蝎 五錢, 草烏ㆍ附子(幷炮製) 各二錢, 天麻 三錢. 右爲末, 每一錢, 空心, 豆淋酒調下. 《得效》
DD	寒腰痛
ZZ	寒傷腎經, 腰痛不能轉側, 見熱則減, 遇寒則發, 脈沈弦急, 五積散, 加吳茱萸ㆍ杜冲ㆍ桃仁. 痛甚, 加黑丑頭末一錢調服. 《入門》
ZZ	痛甚, 服加味龍虎散. 《入門》
ZZ	代灸膏, 貼腰眼穴方見寒門.
DD	濕腰痛
ZZ	久處卑濕, 雨露浸淫, 腰重痛如石, 冷如氷, 五積散, 加桃仁ㆍ吳茱萸, 最效. 《得效》
ZZ	濕腰痛, 宜朮附湯ㆍ通經散.
ZZ	川芎肉桂湯方見上, 治露宿寒濕之地, 腰痛不能轉側. 《醫鑑》
ZZ	腎着證, 同參治之.
EP	朮附湯
SS	治濕傷腎經, 腰痛冷重. 白朮ㆍ附子(炮) 各二錢, 杜冲(炒) 一錢. 右剉, 作一貼, 薑 三片, 水煎服. 《濟生》
EP	通經散
SS	治腰痛下水濕. 陳皮ㆍ當歸ㆍ甘遂 各等分. 右爲末, 每三錢, 臨臥, 溫酒調下. 《子和》
EP	又方
SS	坐臥濕地, 濕入腎經, 外腎腫, 腰背曲, 痛楚甚. 用五苓散煎水方見寒門, 入胚子少許, 呑下靑木香元方見氣門三五十粒, 數服, 藏府微動, 腫消腰直, 其痛立止. 《得效》
DD	濕熱腰痛
ZZ	平日膏粱厚味之人腰痛, 皆是濕熱陰虛. 《綱目》
ZZ	濕熱腰痛者, 遇天陰, 或久坐而發者, 是也. 《丹心》
ZZ	脈緩或沈, 是濕腰痛. 《丹心》
ZZ	濕熱腰痛, 實者, 二炒蒼柏散方見足部, 虛者, 七味蒼柏散, 或當歸拈痛湯方見足部. 如諸藥不效, 用三花神祐丸方見下門, 或煨腎散下之. 《入門》
EP	七味蒼柏散
SS	蒼朮ㆍ黃柏ㆍ杜冲ㆍ破故紙ㆍ川芎ㆍ當歸ㆍ白朮 各一錢. 右剉, 作一貼, 空心, 水煎服. 《入門》
EP	煨腎散
SS	治水濕停蓄作腰痛. 甘遂末三錢, 猪腰子細批破, 着少鹽椒淹透, 糝藥在內, 以荷葉包裹, 慢火煨熟, 空心, 細嚼, 溫酒送下. 無荷葉, 則用濕紙. 《子和》
DD	氣腰痛
ZZ	凡人失志, 則心血不旺, 不養筋脈, 氣滯腰痛, 不能久立遠行. 七氣湯方見氣門, 倍加茯苓, 加沈香ㆍ乳香 各少許, 煎服. 《入門》
ZZ	憂思傷脾則腰痛, 忿怒傷肝亦作腰痛, 俱宜沈香降氣湯方見氣門, 合調氣散, 入薑 三片, 棗 二枚煎服. 《直指》
EP	調氣散
SS	治諸氣. 藿香ㆍ甘草 各八錢, 縮砂 四錢, 白豆蔲ㆍ丁香ㆍ白檀ㆍ木香 各二錢. 右末, 每二錢, 鹽湯點服, 不拘時. 《丹心》


CC	腎着證
ZZ	病人身體重, 腰中冷如坐水, 形如水狀, 反不渴, 小便自利, 飮食如故, 腰以下冷痛, 腰重如帶五千錢, 腎着湯主之. 《仲景》
ZZ	大抵如濕同治.
DP	腎着湯
SS	白朮 二錢半, 乾薑(炮)ㆍ赤茯苓 各一錢半, 甘草(灸) 五分. 右剉, 作一貼, 水煎服.
SS	流濕, 兼用溫煖之藥以散之. 《丹心》


CC	腰痛通治
ZZ	六氣皆能爲痛, 大抵寒濕多而風熱少. 又有房室勞傷, 腎虛腰痛者居多, 是陽氣虛弱, 不能運動故也. 《入門》
ZZ	久腰痛, 必用官桂以開之, 腹脇痛皆然. 《丹心》
ZZ	諸腰痛, 不可用補氣藥, 亦不宜峻用寒涼藥. 《丹心》
ZZ	補腎湯, 治一切腰痛方見上.


CC	腰痛凶證
ZZ	腰痛, 面上忽見紅點, 人中黑者, 死. 《入門》


CC	導引法
ZZ	理腰背痛. 病人正東坐, 收手抱心, 一人於前據躡其兩膝, 一人後捧其頭, 徐牽令偃臥頭到地, 三起三臥便差. 《得效》


CC	單方
XX	凡二十二種, 有固陽丹ㆍ煨腎丸.
DP	磁石
SS	補腎, 治腰痛. 火煆醋淬九次爲末, 水飛作丸服. 或入補腎藥皆佳. 《本草》
SS	腎虛腰不利宜用. 《本草》
DP	兎絲子
SS	治腰痛膝冷. 酒煮作末, 溫酒下二錢.
SS	又兎絲子, 牛膝各一兩, 酒浸五日曝乾爲末, 酒糊丸服.
SS	又兎絲子末二兩, 杜冲蜜灸末一兩, 山藥末, 酒煮爲糊作丸, 酒下五七十丸. 名固陽丹. 《本草》
DP	牛膝
SS	除腰脊痛. 煮汁飮, 或酒浸服幷良. 又取嫩葉和米醬, 空心, 作粥服. 《本草》
DP	石斛
SS	治腰痛脚弱. 煮服, 末服, 浸酒服皆佳. 《本草》
DP	蒺藜子
SS	治腰脊痛. 爲末, 蜜丸服. 或作末, 和酒服幷佳. 《本草》
DP	肉蓯蓉
SS	主腰痛. 作丸服之. 《本草》
DP	續斷
SS	主腰痛. 煮服末服幷佳. 《本草》
DP	萆薢
SS	主䐴腰痛. 酒浸服之.
SS	又萆薢三兩, 杜冲一兩擣爲末, 空心, 酒服二錢, 禁食牛肉. 《本草》
DP	威靈仙
SS	治腰痛. 生爲末, 酒調二錢服. 《丹心》
SS	又方, 細末二錢, 猪腰子一隻, 批藥在內, 濕紙裹煨熟, 早晨, 細嚼, 熱酒下. 《綱目》
SS	又酒浸爲末, 麪糊和丸梧子大, 酒下八十丸至百丸. 大便下靑膿, 是效也. 《本草》
DP	牽牛子
SS	治腰痛下冷膿.
SS	半生半炒, 取頭末一兩, 入硫黃一分同硏, 分三服. 每一服, 白麪一匙, 水和捏作碁子, 五更初, 以水一盞煮熟, 連湯送下, 只一服痛止. 《綱目》
DP	破故紙
SS	治腰痛神妙. 炒爲末, 酒下二錢. 《本草》
DP	五加皮
SS	治腰脊痛, 及䐴腰痛. 細剉, 酒浸服之. 《本草》
DP	杜冲
SS	治腰脊痛, 及䐴腰痛. 又治腎勞, 腰脊攣. 《本草》
SS	薑汁炒爲末, 空心, 酒下一錢.
SS	又一兩炒去絲, 浸二升酒中, 每服三合, 日三服. 《綱目》
DP	橘核
SS	治腰痛. 微炒去殼爲末, 空心, 酒下二錢, 良. 《本草》
DP	胡桃
SS	治虛損腰痛. 取肉, 和杜冲ㆍ茴香(浸酒), 空心服. 《入門》
DP	芡仁
SS	主腰脊痛. 爲末, 煮粥, 空心服. 《入門》
DP	胡麻
SS	治腰痛. 熬令香爲末, 以酒飮, 蜜湯薑湯調下三錢, 日三服, 卽永差. 《本草》
DP	鹿茸
SS	主腰脊痛. 酥灸紫色去毛爲末, 每日, 空心, 溫酒下一錢. 《本草》
DP	鹿角
SS	除腰脊痛. 熬黃爲末, 溫酒一盃調一錢, 日二服. 《本草》
DP	羊脊骨
SS	治腰痛, 轉搖不得. 脊骨一具, 槌碎爛煮, 和五味食之, 因飮酒少許. 《本草》
DP	黃狗肉
SS	煖腰膝止痛. 取淨肉, 和五味煮熟, 空心食之. 《本草》
DP	猪腎
SS	治腎虛腰痛. 取腰子一枚薄批, 以椒鹽末淹過, 糝杜冲末三錢在內, 包以荷葉, 或濕紙慢火煨熟, 以酒嚼下, 名曰煨腎丸. 《入門》
SS	又方, 童便二盞, 好酒一盞, 腰子一對, 盛磁缸, 黃泥封口. 日晩, 以慢火養熟至中夜, 待五更初, 以火溫之, 發甁飮酒, 食腰子. 此以血養血, 絶勝金石草木之藥. 《入門》


CC	鍼灸法
ZZ	腰痛, 灸腎兪三七壯, 卽差. 《綱目》
ZZ	腰曲不能伸, 鍼委中出血, 立愈. 《丹心》
ZZ	腰背痛, 以鍼決膝腰句畫中靑赤絡脈出血, 便差. 《得效》
ZZ	腰痛不得俛仰, 令患人正立, 以竹拄地度至臍斷竹, 乃以度背脊, 灸竹上頭盡處, 隨年壯. 灸訖, 藏竹勿令人知. 《資生》
ZZ	神仙灸法, 治腰痛, 灸曲䐐兩文頭左右脚四處各三壯. 每灸一脚, 二火齊下, 艾炷纔燒至肉, 初覺痛, 便用二人兩邊齊吹至火滅. 午時着灸, 至人定已來, 藏府自動一二行, 或轉動如雷聲, 其疾立愈. 此法神效. 《綱目》
ZZ	腎虛腰痛, 取腎兪ㆍ人中ㆍ委中ㆍ肩井. 《綱目》
ZZ	挫閃腰痛, 取尺澤(勿灸)ㆍ委中ㆍ人中ㆍ陽陵泉ㆍ束骨ㆍ崑崙ㆍ下髎ㆍ氣海. 《綱目》
ZZ	腰痛, 崑崙ㆍ委中出血. 又取腎兪ㆍ中膂兪ㆍ腰兪. 《綱目》
ZZ	腰强痛, 命門ㆍ崑崙ㆍ志室ㆍ行間ㆍ復溜. 《綱目》


BB	脇


CC	脇腋度數
ZZ	腋以下至季脇, 長一尺二寸, 季脇以下至髀樞, 長六寸. 《靈樞》


CC	脇腋屬肝膽
ZZ	肝膽之脈, 布脇肋, 肋者, 脇骨也. 《銅人》
ZZ	肝有邪, 其氣流于兩脇. 《靈樞》
ZZ	脇痛者, 厥陰肝經爲病也. 《醫鑑》
ZZ	肩下曰腋, 腋下曰脇, 脇之下曰季脇. 《綱目》


CC	脈法
ZZ	寸口脈弦者, 卽脇下拘急而痛, 其人嗇嗇惡寒也. 《仲景》
ZZ	脈雙弦者, 肝氣有餘, 兩脇作痛. 《正傳》
ZZ	肝脈沈之而急, 浮之亦然, 若脇下痛, 有氣支滿, 引小腹而痛, 時小便難苦, 目眩頭痛, 腰背痛, 得之少時有所墜墮. 《正傳》
ZZ	肝脈搏堅而長, 色不靑, 當病墮若搏, 因血在脇下, 令人喘逆. 《內經》
ZZ	肝脈軟而散, 其色澤者, 當病溢飮. 溢飮者, 渴暴多飮, 而溢入肌皮腸胃之外也. 《內經》
ZZ	氣鬱胸脇痛, 看其沈澁, 當作鬱治也. 《丹心》


CC	脇痛有五
ZZ	脇痛者, 肝火盛, 木氣實也. 《醫鑑》
ZZ	肝苦急, 是其氣有餘. 急食辛以散之, 宜用川芎ㆍ蒼朮ㆍ靑皮. 《丹心》
ZZ	肝火盛, 兩脇痛, 不得伸舒, 先以琥珀膏方見積聚, 貼痛處, 却以生薑湯, 呑下蜜丸當歸龍薈丸方見五藏最妙. 此藥蜜丸, 乃治脇痛. 《丹心》
ZZ	龍薈丸, 亦治飮食大飽, 勞力行房脇痛, 乃瀉肝火之要藥也. 《丹心》
ZZ	凡脇痛, 皆肝木有餘, 小柴胡湯方見寒門, 加靑皮ㆍ川芎ㆍ芍藥ㆍ草龍膽, 甚者, 入靑黛ㆍ麝香, 調服. 《正傳》
ZZ	凡脇痛, 有氣鬱, 有死血, 有痰飮, 有食積, 有風寒.
ZZ	肝熱鬱則脇必痛. 《入門》
DD	氣鬱脇痛
ZZ	大怒氣逆, 及謀慮不決, 皆令肝火動甚, 脇痛難忍. 宜當歸龍薈丸, 輕者, 小柴胡湯, 加黃連ㆍ牡蠣ㆍ枳殼. 《入門》
ZZ	性急多怒之人, 時常腹脇作痛, 小柴胡湯, 加川芎ㆍ芍藥ㆍ靑皮, 呑下龍薈丸, 甚捷. 《正傳》
ZZ	氣鬱脇痛, 宜枳殼煮散ㆍ沈香降氣散ㆍ枳殼散ㆍ桂枝湯ㆍ復元通氣散方見氣門ㆍ木通散ㆍ神保元ㆍ小龍薈丸.
EP	枳殼煮散
SS	治悲哀傷肝, 兩脇痛. 又治七情傷肝, 兩腋兩脇牽痛. 枳殼 二錢, 細辛ㆍ桔梗ㆍ防風ㆍ川芎 各一錢, 葛根 七分, 甘草 五分. 右剉, 作一貼, 入薑 三片, 棗 二枚, 水煎服. 《本事》
EP	沈香降氣散
SS	治氣滯, 脇肋刺痛, 胸膈痞塞. 薑黃ㆍ陳皮ㆍ甘草 各一錢, 三稜ㆍ蓬朮(幷煨)ㆍ益智ㆍ厚朴 各七分, 白朮ㆍ紫蘇葉ㆍ香附子ㆍ神麴ㆍ麥芽ㆍ烏藥 各五分, 人參ㆍ訶子ㆍ大腹皮 各二分半. 右剉, 作一貼, 煎服. 《丹心》
EP	枳殼散
SS	治脇痛, 如有物刺之, 乃氣實也. 枳殼 一兩二錢半, 甘草(灸) 三錢七分半. 右爲末, 每服二錢, 以濃煎葱白湯調下. 《得效》
EP	桂枝湯
SS	治驚傷肝, 脇骨裏疼痛. 枳殼(小者) 一兩, 桂枝 五錢. 右末, 每二錢, 薑棗湯調下. 《本事》
EP	木通散
SS	治脇肋苦痛. 木通ㆍ靑皮ㆍ川練子 各六錢半(以巴豆肉二錢半同炒黃, 去巴豆), 蘿葍子炒ㆍ茴香炒 各五錢, 蓬朮ㆍ木香ㆍ滑石 各二錢半. 右爲末, 濃煎葱白湯, 調三錢服卽愈. 《得效》
EP	神保元
SS	諸氣, 惟膀胱氣, 脇下痛, 最難治. 獨此藥能去之. 有人病項筋痛, 醫治久不差, 乃流入背膂, 久之, 又注右脇, 攣痛甚苦, 服此藥, 一投而差. 方見氣門《局方》
EP	小龍薈丸
SS	治肝火盛脇痛. 當歸ㆍ草龍膽ㆍ梔子ㆍ黃連ㆍ川芎ㆍ大黃 各五錢, 蘆薈 三錢, 木香 一錢. 右爲末, 入麝香少許, 粥丸菉豆大, 薑湯下五七十丸, 仍以琥珀膏, 貼痛處. 《丹心》
DD	死血脇痛
ZZ	因惡血停留於肝, 居於脇下而痛, 按之則痛益甚. 《丹心》
ZZ	瘀血, 必歸肝經. 脇夜痛, 或午後發者, 小柴胡湯, 合四物湯, 加桃仁ㆍ紅花ㆍ乳香ㆍ沒藥. 大便堅黑者, 桃仁承氣湯方見寒門下之. 《入門》
ZZ	脇痛有死血, 用桃仁ㆍ紅花ㆍ川芎之類. 若跌撲脇痛者, 亦爲汚血流歸脇下而痛, 宜復元活血湯方見諸瘍之類. 《丹心》
DD	痰飮脇痛
ZZ	痰飮流注於厥陰之經, 亦能使脇下痛, 病則咳嗽氣急, 引脇痛. 《丹心》
ZZ	咳嗽引脇痛, 爲縣飮, 宜十棗湯方見寒門. 《仲景》
ZZ	咳引脇痛, 宜疏肝氣, 用靑皮ㆍ枳殼ㆍ香附ㆍ白芥子之類. 《丹心》
ZZ	痰注脇痛, 宜控涎丹方見痰飮, 以加南星ㆍ川芎ㆍ蒼朮, 二陳湯煎水呑下. 《丹心》
ZZ	兩脇走痛, 可用控涎丹. 《丹心》
ZZ	痰注脇痛, 漉漉有聲, 芎夏湯方見痰飮最妙. 《直指》
ZZ	痰脇痛, 宜調中順氣丸.
EP	調中順氣丸
SS	治氣滯, 飮積脇下, 虛滿刺痛. 半夏(薑製)ㆍ大腹子 各一兩, 木香ㆍ白豆蔲ㆍ陳皮ㆍ靑皮ㆍ三稜 各五錢, 縮砂ㆍ檳榔ㆍ沈香 各二錢半. 右爲末, 粥丸梧子大, 陳皮湯下五七十丸. 《丹心》
DD	食積脇痛
ZZ	食積, 脇下如杠梗起一條作痛, 神保元方見氣門, 以枳實煎湯呑下. 《入門》
ZZ	發寒熱脇痛, 似有積塊, 必是飮食太飽, 勞力所致, 須用當歸龍薈丸治之. 《正傳》
DD	風寒脇痛
ZZ	外感, 脇痛寒熱者, 小柴胡湯方見寒門, 加枳殼ㆍ桔梗. 《入門》
ZZ	外感脇痛, 宜芎葛湯ㆍ芍藥散.
EP	芎葛湯
SS	治風寒脇痛. 川芎ㆍ乾葛ㆍ桂枝ㆍ細辛ㆍ枳殼ㆍ人參ㆍ芍藥ㆍ麻黃ㆍ防風 各一錢, 甘草 五分. 右剉, 作一貼, 入薑 三片, 水煎服. 《本事》
EP	芍藥散
SS	治婦人冷證脇痛, 諸藥不效. 香附子 四兩(以醋二升鹽一兩同煮乾爲度), 肉桂ㆍ玄胡索(炒)ㆍ白芍藥(酒炒) 各一兩. 右爲末, 每二錢, 沸湯調下. 《得效》


CC	乾脇痛
ZZ	虛甚成損, 脇下常一點痛不止者, 名曰乾脇痛, 甚危. 宜以八物湯方見虛勞, 加木香ㆍ靑皮ㆍ桂心. 有火, 去桂, 加山梔仁, 或吳茱萸水炒黃連. 《入門》


CC	脇痛有虛實
ZZ	肝氣實脇痛者, 手足煩躁, 不得安臥. 小柴胡湯, 加川芎ㆍ當歸ㆍ白芍藥ㆍ蒼朮ㆍ靑皮ㆍ草龍膽. 《入門》
ZZ	肝氣虛脇痛者, 悠悠不止, 耳目䀮䀮, 善恐如人將捕. 四物湯, 加柴胡ㆍ靑皮. 《入門》
ZZ	兩脇下痛引小腹, 善怒, 是肝氣實也. 當歸龍薈丸, 以薑汁呑下. 《入門》
ZZ	氣弱之人, 脇下痛, 脈弦細, 多從勞役怒氣得之, 八物湯方見虛勞, 加木香ㆍ靑皮ㆍ桂心煎服, 或用枳實散.
DP	枳實散
SS	治男子肝氣不足, 兩脇痛. 枳實 一兩, 白芍藥(炒)ㆍ雀腦芎ㆍ人參 各五錢. 右爲細末, 每二錢, 以薑棗湯調下, 酒亦可. 《本事》


CC	脇痛分左右
ZZ	左脇痛, 先以琥珀膏, 貼痛處方見積聚, 却以當歸龍薈丸, 熱薑汁呑下. 《入門》
ZZ	左脇痛, 宜枳芎散, 或小柴胡湯, 加川芎,ㆍ靑皮ㆍ草龍膽. 《正傳》
ZZ	右脇痛, 宜推氣散, 或枳殼散方見上, 以生薑ㆍ靑皮ㆍ葱白煎湯調下, 或用神保元. 《得效》
DP	枳芎散
SS	治左脇肋刺痛. 枳實ㆍ川芎 各五錢, 甘草 二錢半. 右爲末, 每二錢, 薑棗湯調下. 《入門》
DP	推氣散
SS	治右脇痛. 枳殼ㆍ桂心ㆍ薑黃 各五錢, 甘草 二錢半. 右爲末, 每二錢半, 薑棗湯, 或酒調下. 《入門》


CC	腎邪上薄爲脇痛
ZZ	一人患脇痛, 衆以爲癰, 陽脈弦, 陰脈濇, 投諸香薑桂之屬益甚. 項昕見之曰, 弦者, 痛也. 濇者, 腎邪有餘也. 腎上薄於脇不能下, 且腎惡燥, 今服燥藥過多, 非得利不愈. 先用神保元, 下黑溲, 痛止, 更服神芎丸. 或疑其太過. 昕曰, 向用神保元者, 以腎邪透膜, 非全蝎不能引導. 然巴豆性熱, 非得硝黃蕩滌, 後遇熱必再作. 乃大泄數次, 病遂愈. 《入門》


CC	息積證
ZZ	詳見積聚門.


CC	肥氣證
ZZ	詳見積聚門.


CC	腋臭
ZZ	一曰腋氣, 亦曰狐臭. 五更時, 取精猪肉二大片, 以甘遂末一兩拌之, 挾腋下至天明, 以甘草一兩煎湯飮之. 良久, 瀉出穢物, 須在荒野之外, 恐穢氣傳人也. 依法三五次卽愈. 其他密陀僧ㆍ胡粉之類, 皆塞竅以治其末耳. 《回春》
ZZ	患此疾者, 耳內有油濕, 是也. 大田螺一箇, 水中養之, 候靨開, 以巴豆肉一粒, 鍼挑放在螺內, 仰頓盞內, 夏月一宿, 冬則五七宿, 自然成水, 取搽腋下絶根. 《丹心》
ZZ	一方, 先用臙脂塗腋下, 其出狐臭之處黃色, 就將前巴豆田螺, 去靨, 掩於狐臭之上. 絹帛勒緊, 其胡臭從大便出則絶根矣. 《丹心》
ZZ	大蜘蛛一箇, 鹽泥作一窠, 包裹蜘蛛, 煆紅放冷, 取蜘蛛硏細, 入輕粉一字, 醋調成膏. 夕付腋下, 明日登厠, 必瀉下黑汁臭穢, 於僻處埋之. 《三因》
ZZ	以自己小便洗一次, 米泔洗二次, 生薑自然汁每日擦十次, 一月之後, 可以斷矣. 《回春》


CC	漏腋
ZZ	凡人腋下ㆍ手掌ㆍ足心ㆍ陰下ㆍ股裏, 常如汗濕汚衣, 宜用六物散.
DP	六物散
SS	治漏腋. (乾)枸杞根ㆍ(乾)薔薇根ㆍ甘草 各二兩, 胡粉ㆍ商陸根ㆍ滑石 各一兩. 右爲末, 以苦酒少許和塗, 當微汗出, 易衣更塗, 不過三着便愈. 《得效》


CC	單方
XX	凡七種.
DP	靑皮
SS	凡脇痛, 用靑皮, 必須醋炒用. 煎服末服幷佳. 《醫鑑》
SS	靑皮, 乃肝膽二經之藥. 人多怒, 脇下有鬱積, 固宜用此以解之. 若二經氣血不足, 則當先補血, 少用靑皮可也. 《丹心》
DP	枳實
SS	主脇風痛. 煎服末服幷佳. 《本草》
DP	枳殼
SS	主兩脇痛. 煎服末服幷佳. 《本草》
DP	旋覆花
SS	治痰飮結聚, 兩脇脹痛. 水煎服之. 《本草》
DP	防風
SS	治風脇痛. 水煎服之. 《本草》
DP	蠐螬
SS	治瘀血在脇下堅痛. 焙爲末, 和酒服. 《本草》
DP	生薑
SS	治狐臭. 取汁, 常塗腋下, 可絶根. 《本草》


CC	鍼灸法
ZZ	脇痛, 取懸鍾ㆍ竅陰ㆍ外關ㆍ三里ㆍ支溝ㆍ章門ㆍ中封ㆍ陽陵泉ㆍ行間ㆍ期門ㆍ陰陵泉. 《綱目》
ZZ	脇幷胸痛不可忍, 取期門ㆍ章門ㆍ行間ㆍ丘墟ㆍ涌泉ㆍ支溝ㆍ膽兪. 《綱目》
ZZ	胸脇脹痛, 取公孫ㆍ三里ㆍ太衝ㆍ三陰交. 《綱目》
ZZ	腰脇痛, 取環跳ㆍ至陰ㆍ太白ㆍ陽輔. 《綱目》
ZZ	脇肋痛, 取支溝ㆍ外關ㆍ曲池. 《綱目》
ZZ	兩脇痛, 取竅陰ㆍ大敦ㆍ行間. 《內經》


BB	皮


CC	皮有部分
ZZ	凡十二經絡者, 皮之部也. 視其部中浮絡, 其色多靑則痛, 多黑則痺, 黃赤則爲熱, 多白則寒, 五色皆見則寒熱也. 絡盛則入客於經, 陽主外, 陰主內. 《內經》
ZZ	皮者, 脈之部也. 十二經, 皆有部分, 不與而生大病也. 不與者, 不與他脈同色也. 《內經》


CC	皮毛屬肺
ZZ	內經曰, 肺之合皮也. 其榮毛也. 又云, 肺主皮毛. 又云, 在藏爲肺, 在體爲皮毛.
ZZ	邪在肺, 則病皮膚痛. 《靈樞》
ZZ	皮膚亦曰腠理, 津液滲泄之所曰腠, 文理縫會之中曰理. 《內經》
ZZ	腠理亦曰玄府, 玄府者, 汗孔也. 汗液色玄, 從空而出, 以汗聚於裏, 故謂之玄府. 府, 聚也. 《內經》


CC	風寒之邪先入皮毛
ZZ	百病之始生也, 必先於皮毛. 邪中之則腠理開, 開則入客於絡脈, 留而不去, 傳入於經, 留而不去, 傳入於府, 廩於腸胃. 邪之始入於皮也, 泝然起毫毛, 開腠理. 其入於絡也, 則絡脈盛色變, 其入客於經也, 則感虛乃陷下. 其留於筋骨之間, 寒多則筋攣骨痛, 熱多則筋弛骨消, 肉爍䐃破, 毛直而敗. 《內經》


CC	脈法
ZZ	脈浮而大, 浮爲風虛, 大爲氣强, 風氣相搏以成癮疹, 身體爲痒. 痒者, 名泄風, 久久爲痂癩. 《仲景》
ZZ	斑疹之脈, 陽浮而數, 陰實而大. 火盛而表, 故陽脈浮數, 下焦實熱, 故陰脈實大. 《正傳》
ZZ	脈多沈伏, 或細而散, 或絶無. 《正傳》
ZZ	滑伯仁曰, 脈者, 血之波瀾. 發癍者, 血散於皮膚, 故脈伏. 《正傳》
ZZ	脈浮而濡屬氣虛, 關前得之, 麻在上體, 關後得之, 麻在下體. 《正傳》
ZZ	脈浮而緩屬濕爲麻痺. 脈緊而浮屬寒, 爲痛痺, 脈濇而芤屬死血, 爲木, 不知痛痒. 《正傳》


CC	痒痛
ZZ	痒痛生於皮毛.
ZZ	內經曰, 諸痒爲虛, 血不榮肌腠, 所以痒也. 當以滋補藥, 以養陰血, 血和肌潤, 痒自不作. 《丹心》
ZZ	痒得爬而解者, 爬爲火化. 微則亦能痒, 甚則痒去者, 謂令皮膚辛辣而屬金化, 辛能散火, 故金化見則火化解矣. 《河間》
ZZ	人近火氣者, 微熱則痒, 熱甚則痛, 附近則灼而爲瘡, 皆火之用也. 痒者, 美疾也. 故火旺於夏, 而萬物蕃美也. 或云, 痛爲實, 痒爲虛, 非謂虛爲寒也. 正謂熱之微甚也. 《河間》
ZZ	諸痛, 皆屬於火. 《內經》
ZZ	皮膚痛, 屬心實. 內經曰, 夏脈者, 心也. 夏脈太過, 則病身熱膚痛, 爲浸淫. 《綱目》
ZZ	身上虛痒, 四物湯, 加黃芩煎水, 調浮萍末服之. 《丹心》
ZZ	身痒如蟲行, 此血虛也. 大料四物湯服之, 兼用澡洗藥. 《丹心》
ZZ	飮酒後, 遍身痒如風瘡, 搔至血出, 宜服蟬蛻散. 《入門》
DP	澡洗藥
SS	治風燥身痒. 威靈仙ㆍ零陵香ㆍ茅香 各半斤, 乾荷葉ㆍ藁本ㆍ藿香ㆍ白芷ㆍ甘松 各四兩. 右剉, 四兩, 水三桶熬數沸, 於房內沐浴, 避風. 《丹心》
DP	蟬蛻散
SS	治酒後身痒. 蟬殼ㆍ薄荷 各等分. 右爲末, 每二錢, 酒水調服. 一名蟬退散. 《得效》


CC	癍疹
ZZ	有色點而無顆粒者曰癍, 浮小而有顆粒者曰疹, 隨出卽沒而又出. 《丹心》
ZZ	發癍者, 因胃熱助手少陰火, 入于手太陰肺也. 紅點如斑, 生於皮毛之間, 白虎湯ㆍ瀉心湯ㆍ調胃承氣湯三方幷見寒門, 選用之. 《丹心》
ZZ	傷寒發癍, 謂之陽毒, 春溫發癍, 謂之溫毒, 夏熱發癍, 謂之熱毒, 時行發癍, 謂之時毒. 名雖不同, 同歸於熱, 皆心火入肺, 故紅點見於皮毛之間. 輕如疹子蚊跡, 只在手足, 先紅後黃. 重如錦紋, 發在胸腹, 先紅後赤. 切忌發汗, 重令開泄, 甚則皮膚斑爛. 《入門》
ZZ	陽毒發癍, 宜人參白虎湯ㆍ三黃石膏湯幷見寒門ㆍ消癍靑黛飮.
ZZ	溫毒發癍, 宜黑膏ㆍ葛根橘皮湯ㆍ玄參升麻湯.
ZZ	熱毒發癍, 時行發癍, 宜化癍湯ㆍ猪膽雞子湯ㆍ犀角玄參湯. 癍盛破爛者, 用芒硝猪膽汁法. 《入門》
ZZ	冬月溫暖, 人受不正之氣, 至春, 冬溫始發, 肌中斑爛如錦紋而咳, 心悶但嘔淸水, 宜用黑膏. 《活人》
ZZ	斑斑如錦紋, 色紅赤者, 胃熱也. 紫黑者, 胃爛也. 《海藏》
ZZ	孕婦傷寒發癍, 宜梔子大靑湯. 《入門》
ZZ	癍色紫黑, 咽喉閉痛, 譫語煩躁, 宜用紫雪方見火門. 《入門》
DP	消癍靑黛飮
SS	治陽毒, 熱毒發癍, 如錦紋. 黃連ㆍ石膏ㆍ知母ㆍ柴胡ㆍ玄參ㆍ生地黃ㆍ梔子ㆍ犀角ㆍ靑黛 各一錢, 人參ㆍ甘草 各五分. 右剉, 作一貼, 薑 一片, 棗 二枚煎, 入苦酒一匙服. 《入門》
DP	黑膏
SS	治溫毒發癍. 生地黃 二兩六錢半, 好豉 一兩六錢半, 猪膏 十兩. 右合煎, 令三分減一絞去滓, 入雄黃ㆍ麝香 各一分爲末, 和勻再煎, 分三服, 白湯化下. 其毒從皮中出卽愈. 《入門》
DP	葛根橘皮湯
SS	治冬溫發癍. 葛根ㆍ橘皮ㆍ杏仁ㆍ知母ㆍ黃芩ㆍ麻黃ㆍ甘草 各一錢. 右剉, 作一貼, 煎服. 《元戎》
DP	玄參升麻湯
SS	治傷寒發癍, 煩躁譫語, 咽喉閉痛. 玄參ㆍ升麻ㆍ甘草 各三錢. 右剉, 作一貼, 煎服. 《入門》
DP	化癍湯
SS	治陽毒, 溫毒, 熱毒發癍. 卽人參白虎湯也. 方見寒門
DP	猪膽雞子湯
SS	治熱毒, 時毒發癍. 猪膽 二合, 苦酒 三合, 雞子(生) 一箇. 右煎三沸, 强人盡服, 弱人煎五六沸服之. 《活人》
DP	犀角玄參湯
SS	治發癍. 犀角(鎊) 一錢, 升麻 二錢, 黃芩 一錢半, 香附子ㆍ玄參 各一錢, 人參 五分, 甘草 三分. 右剉, 作一貼, 加大靑一錢, 水煎服. 《回春》
DP	梔子大靑湯
SS	治孕婦傷寒發癍變黑. 梔子ㆍ大靑ㆍ黃芩 各一錢半, 升麻 一錢, 杏仁 八分. 右剉, 作一貼, 入葱白三莖, 水煎服. 《入門》
DP	芒硝猪膽汁法
SS	治癍瘡紫黑, 臭爛. 右相和, 雞翎蘸塗之. 《入門》


CC	陰證發癍
ZZ	陰證發癍, 出胸背及手足亦稀少而微紅. 若作熱投之涼藥, 大誤矣. 此無根失守之火, 聚於胸中, 上獨熏肺, 傳於皮膚而爲斑點, 但如蚊蚋蚤風咬形狀而非錦紋也. 宜用調中湯ㆍ升麻鱉甲湯之類, 其癍自退. 《活人》
DP	調中湯
SS	治內傷外感爲陰證發癍. 蒼朮 一錢半, 陳皮 一錢, 縮砂ㆍ藿香ㆍ白芍藥ㆍ桔梗ㆍ半夏ㆍ白芷ㆍ羌活ㆍ枳殼ㆍ甘草 各七分, 川芎 五分, 麻黃ㆍ桂枝 各三分. 右剉, 作一貼, 薑 三片, 水煎服. 《丹心》
DP	升麻鱉甲湯
SS	治陰毒發陰癍. 升麻 二錢, 當歸ㆍ甘草 各一錢二分, 鱉甲(灸) 一錢, 雄黃(末) 四分, 川椒 二十粒. 右剉, 作一貼, 水煎服. 《正傳》


CC	內傷發癍
ZZ	內傷發癍, 乃胃氣極虛, 一身之火, 遊行於外所致, 宜補以降之. 《丹心》
ZZ	內傷發癍, 亦或痰熱所致. 火則補以降之, 痰熱則微汗以散之. 切不可下. 《丹心》
ZZ	內傷發癍, 輕如蚊跡疹子者, 多在手足, 初起無頭痛身熱. 宜調中益氣湯方見內傷ㆍ黃芪建中湯方見虛勞. 《入門》


CC	發癍候
ZZ	凡汗下不解, 足冷耳聾, 煩悶嘔咳, 便是發癍之候, 宜化癍消癍之藥, 以防之. 《入門》
ZZ	癍欲出未出之際, 且與升麻葛根湯方見寒門, 先透其毒. 《回春》


CC	癍疹吉凶證
ZZ	赤癍出五死一生, 黑癍出十死一生. 皆用化癍湯, 兼與紫雪方見火門. 《綱目》
ZZ	凡癍疹, 赤色身煖, 自胸腹散四肢者, 吉, 黑色身涼, 自四肢入胸腹者, 死. 《入門》
ZZ	陽毒發癍, 紅潤稀疏, 起發五六日自愈. 若陰脈見, 而黑癍稠密成片, 身涼, 六七日死. 《入門》
ZZ	先紅後黯, 如果實者亦死. 《入門》
ZZ	發癍大便自利者, 不治, 發癍先赤後黯, 面色黧晦不治. 《得效》
ZZ	發赤癍者, 半生半死, 發黑癍者, 九死一生. 《正傳》
ZZ	發癍紅赤爲胃熱, 若紫不赤爲熱甚, 紫黑爲胃爛. 故赤癍爲輕, 黑癍爲重. 大抵鮮紅明朗者吉, 紫黑者難治, 雜黑斑爛者死. 《回春》
ZZ	凡丹毒先從四肢起, 而後入腹者死. 《正傳》
ZZ	丹毒滿身遍黑, 入腹入陰, 難治. 《得效》


CC	癮疹
ZZ	癮疹多屬脾, 隱隱然在皮膚之間, 故言癮疹也. 發則多痒, 或不仁者, 是也. 兼風熱濕之殊, 色紅者, 兼火化也. 《丹心》
ZZ	疹者, 紅靨隱隱皮膚表分, 但作瘙痒, 全無腫痛, 名曰癮疹. 當春而發最重, 卽溫毒也. 宜升麻葛根湯方見寒門, 加牛蒡子ㆍ荊芥ㆍ防風. 《入門》
ZZ	疹有赤白. 赤疹屬陽, 遇淸涼而消, 白疹屬陰, 遇溫煖而滅. 《正傳》
ZZ	赤疹, 宜胡麻散, 白疹, 宜消風散方見頭部. 《入門》
ZZ	生癮疹, 或赤或白, 防風通聖散方見風門, 去芒硝, 加豆豉ㆍ葱白, 倍麻黃煎服, 出汗. 《臞仙》
ZZ	遍身白疹, 瘙痒不止, 天陰日冷則重, 天淸日暖則輕. 此由寒邪伏於肌膚, 凝滯而成. 宜服枳實酒, 更用枳實煎水, 洗患處, 兼服烏藥順氣散方見風門. 《得效》
ZZ	癮疹, 若喫醋, 則風疹蝕人. 《直指》
ZZ	患風疹者, 必多眼暗, 但攻其風, 則暗自去. 《入門》
ZZ	癮疹, 宜用樺皮散ㆍ淸肌散ㆍ加味羌活散ㆍ犀角消毒飮, 作瘡, 宜加味烏荊元.
DP	胡麻散
SS	治風熱癮疹, 遍身瘙痒, 或成瘡疥, 及紫白癜風. 胡麻子 二兩半, 苦參ㆍ荊芥穗ㆍ何首烏 各一兩, 威靈仙(炒)ㆍ防風ㆍ石菖蒲ㆍ惡實(炒)ㆍ甘菊ㆍ蔓荊子ㆍ白蒺藜(炒)ㆍ甘草 各七錢半. 右末, 每二錢, 薄荷湯下. 《得效》
DP	枳實酒
SS	治遍身白疹瘙痒. 枳實(不拘多少, 麩炒黃切片)每三錢, 溫酒一盞, 浸一時, 去枳實, 飮酒. 《得效》
DP	樺皮散
SS	治肺藏風, 遍身癮疹, 瘙痒成瘡, 或作疥. 樺皮(燒存性)ㆍ枳殼(麩炒) 各二兩, 杏仁ㆍ荊芥穗 各一兩, 甘草(灸) 二錢半. 右爲末, 每二錢, 溫酒調下, 日二. 《局方》
DP	淸肌散
SS	治癮疹, 或赤或白, 瘙痒. 荊防敗毒散方見寒門, 加天麻ㆍ薄荷ㆍ蟬殼, 入生薑 三片, 水煎服. 《得效》
DP	加味羌活散
SS	治癮疹瘙痒. 羌活ㆍ前胡 各一錢二分, 人參ㆍ桔梗ㆍ枳殼ㆍ川芎ㆍ天麻ㆍ赤茯苓ㆍ甘草 各七分, 蟬殼ㆍ薄荷 各五分. 右剉, 作一貼, 入薑 三片, 水煎服. 《得效》
DP	加味烏荊元
SS	治癮疹上攻頭面, 赤腫瘙痒, 皮脫落作瘡浸淫, 走注有似蟲行. 川烏(湯洗三五次焙)ㆍ荊芥穗 各四兩, 薄荷 二兩半, 當歸(洗浸三日焙乾) 八兩. 右末, 醋煮米粉糊和丸梧子大, 溫酒下五七十丸. 《得效》


CC	㾴痤疿
ZZ	內經曰, 勞汗當風, 寒薄爲㾴, 鬱乃痤, 此勞汗出於玄府, 脂液所凝. 防風通聖散, 去芒硝, 倍加芍藥ㆍ當歸, 發散玄府之風, 調其榮衛. 俗云風刺. 《綱目》
ZZ	內經曰, 汗出見濕, 乃生痤疿. 痤者, 小癤也. 大如酸棗, 或如豆, 色赤而內有膿血也. 《綱目》
ZZ	暑月汗漬, 肌生紅粟, 謂之疿子, 爛破成瘡, 謂之疿瘡, 宜用玉女英. 《奇效》
ZZ	痤疿瘡, 靑蒿煎湯洗之. 《入門》
ZZ	疿子痒痛, 井水挼靑蒿汁, 調蛤粉付之. 《得效》
ZZ	臘雪水洗疿瘡, 妙, 和蚌粉付之, 尤妙. 《入門》
ZZ	棗葉擣汁, 揩熱疿瘡, 良. 《本草》
ZZ	粟米浸累日令敗, 硏澄取之, 去疿瘡甚佳. 名曰英粉. 《本草》
ZZ	疿瘡, 宜用玉粉散.
DP	玉女英
SS	治疿瘡痒痛. 滑石ㆍ菉豆粉 等分, 爲末, 以綿纏子蘸撲之. 或加黃柏ㆍ棗葉 各五錢, 片腦 少許, 尤妙. 一方, 用粟米粉. 《入門》
DP	玉粉散
SS	治熱汗浸漬成瘡, 腫痒焮痛. 蛤粉 四兩七錢半, 滑石 四兩二錢半, 寒水石(煆)ㆍ粟米粉 各一兩, 定粉 五錢, 石膏ㆍ白石脂ㆍ龍骨 各二錢半. 右爲末, 乾糝患處. 《丹心》


CC	丹毒
ZZ	丹毒者, 人身忽然變赤, 如塗丹之狀, 俗云赤瘤. 或有因瘡而誤觸, 四畔焮赤, 謂之瘡瘤, 皆遊走不定, 狀如雲氣者, 是也. 小兒得之, 最忌百日之內. 謂之胎瘤, 最爲難治. 《東垣》
ZZ	丹疹, 皆是惡毒, 熱血蘊蓄於命門, 遇君相二火, 合起則發也. 如遇熱時, 以通聖辛涼之劑解之, 寒時, 以葛根, 升麻辛溫之劑解之. 凡丹從四肢起入腹者, 死. 《丹心》
ZZ	小兒丹毒, 及胎丹, 幷詳見小兒門.
ZZ	丹毒, 宜藍葉散ㆍ拔毒散ㆍ犀角消毒飮.
DP	藍葉散
SS	治丹毒. 藍葉ㆍ乾葛ㆍ升麻ㆍ生地黃ㆍ赤芍藥ㆍ川芎ㆍ杏仁ㆍ知母ㆍ柴胡ㆍ白芷ㆍ甘草(生) 各一錢, 石膏ㆍ梔子 各五分. 右剉, 作一貼, 水煎服. 《直指》
DP	拔毒散
SS	治丹毒, 遊走不定. 寒水石ㆍ(生)石膏 各二兩, 黃柏ㆍ甘草 各五錢. 右爲末, 新水調, 雞羽刷上, 或攤紙花貼之. 《東垣》
DP	犀角消毒飮
SS	治丹毒及癍疹, 癮疹. 鼠粘子 四錢, 荊芥ㆍ防風 各二錢, 甘草 一錢, 犀角 一錢(半另水磨取汁). 右剉, 作一貼, 水煎, 調犀角汁服之. 《丹心》


CC	麻木
ZZ	靈樞曰, 衛氣不行則爲麻木.
ZZ	靈樞曰, 開目則陽道行, 陽氣遍布周身, 閉目則陽道閉而不行, 如晝夜之分, 知其陽衰而陰旺也. 久坐而起, 亦有麻木, 知其氣不行也. 當補其肺中之氣, 則麻木自去矣. 《東垣》
ZZ	如肌肉麻, 必待瀉榮氣而愈. 《綱目》
ZZ	諸痺之中, 着痺, 卽麻木不仁也. 《綱目》
ZZ	河間曰, 着痺者, 留着不去, 四肢麻木拘攣也. 內經曰, 病久入深, 榮衛之行澁, 經絡時疏, 故不痛, 皮膚不榮, 故爲不仁. 夫所謂不仁者, 或周身, 或四肢喞喞然麻木, 不知痛痒, 如繩扎縛初解之狀. 古方名爲麻痺者, 是也. 《正傳》
ZZ	麻是氣虛, 木是濕痰死血. 然則曰麻, 曰木, 以不仁中而分爲二也. 《丹心》
ZZ	手十指麻, 是胃中有濕痰死血. 痰用二陳湯方見痰飮, 加蒼白朮ㆍ桃仁ㆍ紅花, 少加附子行經. 血用四物湯方見血門, 加蒼白朮ㆍ陳皮ㆍ茯苓ㆍ羌活ㆍ蘇木ㆍ紅花. 《醫鑑》
ZZ	手足麻, 因濕者, 香蘇散方見寒門, 加蒼朮ㆍ麻黃ㆍ桂枝ㆍ羌活ㆍ白芷ㆍ木瓜. 《醫鑑》
ZZ	手足麻木, 四物湯, 合二陳湯, 加桃仁ㆍ紅花ㆍ白芥子ㆍ竹瀝ㆍ畺汁以行經. 《醫鑑》
ZZ	渾身麻, 是氣虛也. 補中益氣湯方見內傷, 加木香ㆍ烏藥ㆍ香附ㆍ靑皮ㆍ防風ㆍ川芎, 少加桂枝行經. 《醫鑑》
ZZ	麻木, 宜人參益氣湯ㆍ神效黃芪湯ㆍ冲和補氣湯ㆍ雙合湯ㆍ開結舒經湯ㆍ麻骨方.
DP	人參益氣湯
SS	治夏月濕熱, 兩手麻木困怠. 黃芪 二錢, 人參ㆍ(生)甘草 各一錢半, 白芍藥 七分, 柴胡 六分, 升麻ㆍ(灸)甘草 各五分, 五味子 三十粒. 右剉, 作一貼, 水煎服, 日二. 於麻處, 頻按摩, 屈伸之. 《東垣》
DP	神效黃芪湯
SS	治渾身麻木. 黃芪 二錢, 白芍藥ㆍ(灸)甘草 各一錢半, 人參 一錢, 陳皮 七分, 蔓荊子 五分. 右剉, 作一貼, 水煎服. 《東垣》
DP	冲和補氣湯
SS	治合目則麻作, 開目則不麻, 四肢痿厥, 目昏頭眩. 黃芪 二錢, 蒼朮ㆍ陳皮 各一錢半, 人參ㆍ白朮ㆍ白芍藥ㆍ澤瀉ㆍ猪苓 各一錢, 羌活 七分, 升麻ㆍ甘草 各五分, 獨活ㆍ當歸ㆍ黃柏 各三分, 柴胡ㆍ神麴ㆍ木香ㆍ草豆蔲ㆍ麻黃ㆍ黃連 各二分. 右剉分作二貼, 水煎服之. 《東垣》
DP	雙合湯
SS	治濕痰死血, 作麻木. 當歸ㆍ川芎ㆍ白芍藥ㆍ生乾地黃ㆍ陳皮ㆍ半夏ㆍ白茯苓ㆍ白芥子 各一錢, 桃仁 八分, (酒)紅花ㆍ甘草 各三分. 右剉, 作一貼, 水煎, 入竹瀝, 薑汁調服. 《醫鑑》
DP	開結舒經湯
SS	治婦人七情六鬱, 氣滯經絡, 手足麻痺. 紫蘇葉ㆍ陳皮ㆍ香附子ㆍ烏藥ㆍ川芎ㆍ蒼朮ㆍ羌活ㆍ南星ㆍ半夏ㆍ當歸 各八分, 桂枝ㆍ甘草 各四分. 右剉, 作一貼, 薑 三片煎, 入竹瀝, 薑汁調服. 《醫鑑》
DP	麻骨方
SS	有自頭麻至心窩而死者, 或自足心麻至膝盖而死者. 人糞燒灰, 用豆腐漿調飮, 卽止.
SS	又方, 用練子燒灰爲末, 每服三五錢, 黃酒調下, 卽止. 《回春》


CC	索澤證
ZZ	內經曰, 三陽爲病, 發寒熱, 其傳爲索澤. 王註云, 索, 盡也. 精血枯涸, 故皮膚潤澤之氣, 皆盡也.
ZZ	足少陽之脈病, 體無膏澤. 《靈樞》
ZZ	虛損之疾, 一損損於肺, 皮聚而毛落, 宜四君子湯方見氣門. 心肺俱虛, 則宜八物湯方見虛勞. 《綱目》
ZZ	皮膚索澤, 卽仲景所謂皮膚甲錯, 盖皮膚澁而不滑澤者, 是也. 《綱目》
ZZ	肺者, 行氣溫於皮毛者也. 氣不營則皮毛焦, 皮毛焦則津液去, 津液去則皮節傷, 津液旣去, 則爪枯毛折而死. 《綱目》
ZZ	五勞虛極羸瘦, 內有乾血, 則皮膚甲錯. 《仲景》


CC	癜風癧瘍風白䮕
ZZ	凡人身體皮肉變色, 赤者謂之紫癜, 白者, 謂之白癜, 或謂之癧瘍風. 白䮕者, 浸淫漸長, 色白似癬, 但無瘡也. 皆因風搏皮膚, 血氣不和所生. 宜胡麻散方見上ㆍ蒼耳散ㆍ追風丸ㆍ三黃散ㆍ加減何首烏散ㆍ如聖膏.
DP	蒼耳散
SS	治紫白癜風, 及瘑ㆍ疥ㆍ斑ㆍ䮕ㆍ甲錯, 汁出. 五月五日採蒼耳葉, 日乾爲末, 酒服二錢, 日二. 滿百日, 病當出, 皮起落痂, 肌如凝脂. 或蜜丸梧子大, 酒下三五十丸, 亦佳. 《本草》
DP	追風丸
SS	治白癜風. 何首烏ㆍ荊芥穗ㆍ苦參ㆍ蒼朮 各四兩. 右爲末, 肥皂角二斤去皮弦子, 磁器水煮, 熬爲膏和丸梧子大, 空心, 酒茶任下三五十丸. 《丹心》
DP	三黃散
SS	治白癜風. 雄黃ㆍ硫黃 各五錢, 黃丹ㆍ天南星ㆍ白礬(枯)ㆍ密陀僧 各三錢. 右爲末, 先以薑汁擦患處, 薑片蘸藥末, 擦後漸黑, 次日再擦, 黑散則無矣. 《醫鑑》
DP	治紫癜風方
SS	官粉 五錢, 硫黃 三錢. 右爲末, 雞子淸調搽. 《醫鑑》
DP	加減何首烏散
SS	治紫白癜風, 及癧瘍風, 白䮕, 癮疹, 疥癬等疾. 何首烏ㆍ蔓荊子ㆍ石菖蒲ㆍ荊芥穗ㆍ苦參ㆍ威靈仙ㆍ甘菊ㆍ枸杞子 各等分. 右爲末, 每三錢, 蜜茶調下. 《綱目》
DP	如聖膏
SS	歌曰, 紫癜白癜兩般風, 附子ㆍ硫黃最有功, 薑汁調勻茄蒂蘸, 擦來兩度更無蹤.
SS	右附子, 硫黃等分爲末, 以茄蒂蘸醋, 點藥末擦之. 紫癜用紫茄, 白癜用白茄. 《得效》
SS	丹溪方, 用白附子.
DP	治赤白汗斑方
SS	雄黃ㆍ硫黃ㆍ全蝎ㆍ白殭蠶ㆍ白附子ㆍ密陀僧 各五錢, 麝香 二分. 右爲末, 以生薑片蘸擦, 日三四, 五日除根. 《醫鑑》


CC	黑痣靨子
ZZ	黑痣者, 黑子也. 是風邪變生也. 《類聚》
ZZ	色黑而大, 曰靨.
ZZ	宜用爐灰膏ㆍ取痣餠ㆍ去黑靨方.
DP	爐灰膏
SS	點黑痣卽去, 最妙. 用響糖爐內灰 一升半, 風化石灰 一升(炒紅). 以竹箕盛貯, 用滾湯三椀慢慢淋自然汁一椀, 鍋盛慢火熬如稀糊, 先下巴豆末, 次下蟾酥 各二錢, 白丁香末 五分, (炒)石灰末 一錢, 攪勻, 再熬如乾麪糊, 取起, 竢冷磁罐盛貯, 勿令泄氣. 每用時, 以簪頭挑少許, 放指甲上硏, 呵口氣調勻如泥, 將患處用鍼撥開, 以藥點之, 卽效. 《入門》
DP	取痣餠藥
SS	糯米 百粒, 石灰(拇指大), 巴豆 三粒(去殼硏). 右爲末, 入磁甁同窨三日, 以竹簽挑粟許點上, 自然蝕落. 《綱目》
DP	去黑靨子方
SS	石灰, 水調一盞如稀糊, 糯米全者, 半置灰中, 半出灰外, 經宿則其米變如水精. 先以鍼微撥靨子, 置少米於其上, 經半日許, 靨汁自出, 剔去其藥, 不得着水, 二三日愈. 《綱目》


CC	單方
XX	凡三十二種.
DP	鹽湯
SS	治一切風痒. 鹽一斗, 水一石, 煎減半, 溫浴三次.
SS	浴痒無如鹽, 濃煎湯浴身, 最妙. 《綱目》
SS	海水浴, 尤妙. 《俗方》
DP	赤土
SS	治風疹瘙痒不可忍. 爲末冷水調服二錢, 又蜜水調塗. 《本草》
DP	石灰
SS	治白癜, 癧瘍風. 以石灰汁溫洗之.
SS	卒發癮疹, 石灰和醋漿水塗之. 隨手卽減. 《本草》
DP	半天河水
SS	治白䮕. 取水洗之, 擣桂屑和唾, 付䮕上, 日再. 《本草》
DP	芒硝
SS	主一切疹. 水煮塗之. 焰硝亦可. 《本草》
DP	硫黃
SS	治紫白癜風. 硫黃一兩醋煮一日, 海螵蛸二箇幷爲末, 浴後, 以生薑蘸藥熟擦, 數度絶根. 《得效》
DP	茺蔚莖葉
SS	主癮疹痒. 濃煎湯浴之. 《本草》
DP	藍葉汁
SS	主風疹及丹毒. 飮之塗之幷佳. 《本草》
DP	蒺藜子
SS	主風痒及白癜風. 煮湯服之, 兼浴之. 《本草》
DP	景天
SS	主癮疹惡痒. 擣取汁, 付塗之. 《本草》
DP	茵蔯
SS	主遍身風痒, 生瘡疥. 煮膿汁洗之. 《本草》
DP	蒼耳
SS	主婦人風瘙, 癮疹身痒不止. 取花葉子等分爲末, 豆淋酒調下二錢. 《本草》
DP	苦參
SS	主遍身風熱, 細疹痒痛不可忍. 苦參末一兩, 皂角二兩, 水一升, 揉濾取汁, 銀石器熬膏和丸梧子大, 食後, 溫水下三五十丸, 次日便愈. 《本草》
DP	牛蒡子
SS	主皮膚風熱, 遍身生癮疹瘙痒. 牛蒡子, 浮萍等分爲末, 以薄荷湯調下二錢, 日二服. 《本草》
DP	蘿摩草
SS	主白癜風. 取莖中白汁, 付上揩令破, 三度差. 《本草》
DP	夏枯草
SS	主紫白癜風. 濃煎湯, 日洗數次. 《丹心》
DP	芭蕉油
SS	治遊風, 風疹, 丹毒. 取油塗之. 《本草》
DP	蒴藋
SS	治風瘙癮疹身痒. 濃煎湯, 浴之卽差. 《本草》
DP	羊蹄根
SS	治癧瘍風. 取根, 於生鐵上以好醋磨旋, 旋刮取塗之. 更入硫黃末少許, 尤妙. 《本草》
DP	凌霄花
SS	治遍身風痒癮疹. 爲細末, 酒下一錢, 立止. 《丹心》
DP	柳木中蟲屑
SS	主風瘙痒癮疹. 取屑, 煮湯浴之, 大效. 《本草》
DP	樺皮
SS	主肺風毒, 身痒. 煮湯服之. 《本草》
DP	露蜂房
SS	治風氣瘙痒不止. 蜂房灸過, 蟬蛻等分爲末, 酒調一錢服, 日二三. 《本草》
DP	蠐螬
SS	治赤白遊疹. 以生布擦疹令破, 取蠐螬汁塗之. 《本草》
DP	鰻鱺魚
SS	主風瘙痒, 及白䮕, 癧瘍風. 燒灸, 長食之. 又火灸, 取油塗之. 《本草》
DP	蛇蛻
SS	主白癜, 白䮕, 癧瘍風. 燒末, 醋調付之, 或煎汁塗之. 《本草》
DP	蜣蜋
SS	主癧瘍風. 取路中死蜣蜋杵爛, 常揩令熱, 封之. 《本草》
DP	白花蛇
SS	治暴風瘙痒, 及身生白癜, 癧瘍風, 斑點. 取肉爲末, 酒服一二錢. 烏蛇尤妙. 《本草》
DP	丹雄雞冠血
SS	治白癜風, 癧瘍風. 取血塗之. 《本草》
DP	鵓鴿
SS	治風瘙, 及白癜, 癧瘍風. 可灸食之. 《本草》
DP	牛酪
SS	主丹癮疹. 取酪, 和鹽熟煮以摩之卽消. 《本草》
DP	雞卵
SS	治紫白癜風. 取生卵一枚, 用醋浸一宿, 以鍼刺小穿, 滴淸, 烊爲汁. 入砒礵幷菉豆末少許, 和勻, 用石擦破, 靑布蘸藥擦之. 《得效》


CC	灸法
ZZ	癜風及癧瘍風, 灸左右手中指節宛宛中, 灸三五壯. 凡贅疣諸痣皆效. 《入門》


BB	肉


CC	肉屬脾胃
ZZ	內經曰, 脾主肉. 又曰, 脾在體爲肉.
ZZ	邪在脾胃, 則病肌肉痛, 是也. 《入門》
ZZ	人之肉, 如地之土, 豈可人而無肉. 故肉消盡, 則死矣. 《東垣》


CC	肉有谿谷
ZZ	黃帝曰, 願聞谿谷之會也. 岐伯曰, 肉之大會爲谷, 肉之小會爲谿. 肉分之間, 谿谷之會, 以行榮衛, 以會大氣. 《內經》


CC	䐃爲肉標
ZZ	䐃者, 肉之標也. 䐃謂, 肘膝後肉如塊者. 《內經》
ZZ	五藏傷損, 䐃破肉脫, 皆爲不治之證也. 《內經》


CC	肉主肥瘦
ZZ	脾虛則肌肉削. 《東垣》
ZZ	肥而澤者, 血氣有餘, 肥而不澤者, 氣有餘血不足, 瘦而無澤者, 血氣俱不足. 《靈樞》
ZZ	血實氣虛則肥, 氣實血虛則瘦. 所以肥耐寒而不耐熱, 瘦耐熱而不耐寒者, 由寒則傷血, 熱則傷氣, 損其不足則陰陽愈偏, 故不耐也. 損其有餘者, 方得平調, 故耐之矣. 《河間》
ZZ	人之言曰, 血氣未動者, 瘠甚而不害, 血氣旣竭者, 雖肥而死矣. 則身之羸瘦, 若未足爲人之害者, 殊不知人之羸瘦, 必其飮食不進, 飮食不進, 則無以生榮衛, 榮衛無以生, 則氣血因之以衰, 終於必亡而已. 《資生》
ZZ	羸瘦固瘵疾, 若素來淸臞者, 非有疾也. 惟病後瘦甚, 久不復常, 謂之形脫. 與夫平昔充肥, 忽爾羸瘦, 飮食減少, 此爲五勞六極之疾, 宜服滋補藥, 兼灸勞法. 《資生》


CC	食㑊證
ZZ	內經曰, 大腸移熱於胃, 善食而瘦, 又謂之食㑊, 胃移熱於膽, 亦曰食㑊. 註云, 食㑊者, 謂飮食移易而過, 不生肌膚, 亦易飢也. 宜服參苓元. 《河間》
DP	參苓元
SS	治胃中結熱, 消穀善食, 不生肌肉, 此名食㑊. 人參ㆍ石菖蒲ㆍ遠志ㆍ赤茯苓ㆍ地骨皮ㆍ牛膝(酒浸) 各一兩. 右爲末, 蜜丸梧子大, 米飮下三五十丸, 不拘時. 《河間》


CC	肉苛證
ZZ	黃帝曰, 人之肉苛者, 雖近於衣絮, 猶尙苛也. 是謂何疾. 岐伯曰, 榮氣虛, 衛氣實也. 榮氣虛則不仁, 衛氣虛則不用, 榮衛俱虛, 則不仁且不用, 肉如故也. 人身與志不相有, 曰死. 《內經》
ZZ	宜前胡散.
DP	前胡散
SS	治肉苛證. 苛者, 㿏重也. 前胡ㆍ白芷ㆍ細辛ㆍ官桂ㆍ白朮ㆍ川芎 各三兩, 吳茱萸ㆍ附子(炮)ㆍ當歸 各二兩, 川椒 三錢. 右剉, 擣, 以茶酒三升拌勻, 同窨一宿. 以猪脂五斤, 入藥微煎, 候白芷黃色, 去滓熬成膏. 病在處摩之, 以熱爲度. 《河間》


CC	肉痿證
ZZ	詳見足部.


CC	婦人瘦瘁
ZZ	宜服谷靈丸. 歌曰, 氣不充時血不榮, 肌肉不長瘦其身, 谷靈丸子服兩月, 頰紅肥大長精神.
DP	谷靈丸
SS	黃芪ㆍ人參ㆍ牛膝ㆍ當歸 各一兩, 附子(炮) 一箇, 熟地黃ㆍ白茯苓 各五錢, 杜冲ㆍ蒼朮ㆍ白朮ㆍ肉桂ㆍ枸杞子 各三錢. 右爲末, 酒糊和丸梧子大, 人參湯下百丸. 《濟陰》


CC	肉脫不治證
ZZ	形肉已脫, 九候雖調, 猶死. 《內經》
ZZ	皮膚着者, 死. 《內經》
ZZ	脫肉, 身不去者, 死. 註曰, 穀氣外衰則肉如脫盡, 天眞內竭, 故身不能行. 去, 謂行去也. 《內經》
ZZ	形瘦脈大, 胸中多氣者, 死. 《內經》
ZZ	虛勞, 肉脫甚者, 難治. 《丹心》


CC	肉絶候
ZZ	肉絶六日死, 何以知之. 耳聾, 舌背腫, 尿血, 大便赤泄, 是也. 《脈經》


CC	贅肉
ZZ	亦曰, 努肉.
ZZ	諸瘡中, 努肉如蛇出數寸, 用硫黃細硏, 於肉上薄塗之, 卽便縮. 《本草》
ZZ	瘡凸出寸許, 如小豆, 或大如梅, 取花脚蜘蛛絲, 以纏其根, 則漸乾而自脫落. 《綱目》
ZZ	贅疣, 以蜘蛛綱絲纏之, 自落. 《本草》
ZZ	贅肉瘜肉, 取初生小兒臍中屎, 塗之, 卽蝕盡. 《本草》
ZZ	諸瘡凸出, 烏梅肉擣爛作餠, 貼肉上, 立盡極妙. 《本草》
ZZ	白梅肉同功, 貼贅肉努肉幷佳. 《本草》


CC	疣目
ZZ	亦曰, 瘊子. 是人手足忽生如豆, 或如結筋, 或五箇或十箇, 相連而生. 皆由風邪搏於肌肉, 而變生也. 《類聚》
ZZ	多患於手足背及指間, 拔之則絲, 長三四寸許. 《入門》
ZZ	蒴藋赤子, 按使壞, 於疣目上塗之卽差. 《本草》
ZZ	苦菜折之, 有白汁出, 常點瘊子, 自落. 《本草》
ZZ	取活螳蜋, 放於疣上, 令蝕啖肉, 平爲度. 《醫林》
ZZ	七月七日, 取大豆一合, 拭疣目上三遍, 自手種豆於南屋東頭第二霤中, 豆生四葉, 以湯沃殺, 卽疣落. 《類聚》
ZZ	蜘蛛綱絲纏之, 自落. 《本草》
ZZ	烏雞膽汁, 日三塗之, 妙. 《本草》
ZZ	牛口中涎, 數塗自落. 《資生》
ZZ	杏仁燒硏, 塗之. 《資生》


CC	單方
XX	凡二十四種.
DP	乾地黃
SS	長肌肉, 肥健. 作丸服. 釀酒久服, 尤佳. 《本草》
DP	薯蕷
SS	長肌肉, 補虛勞羸瘦, 能肥人. 生者磨如泥, 和酪作粥服, 甚佳. 《本草》
DP	何首烏
SS	治積年勞瘦, 能肥人. 末服丸服幷佳. 《本草》
DP	五加皮
SS	療虛羸, 能肥人. 釀酒服, 或煎服幷佳. 《本草》
DP	海松子
SS	主虛羸, 令肥健人. 作粥常服甚佳. 《本草》
DP	鮒魚
SS	主虛羸, 能肥人. 作羹食, 蒸食皆佳. 《本草》
DP	鱉
SS	主勞瘦, 能肥人. 取肉作羹常食, 又取甲灸爲末, 酒服一錢. 《本草》
DP	芋
SS	充肌膚令人肥白. 作羹常食, 甚佳. 《本草》
DP	胡麻
SS	長肌肉, 肥健人. 蒸曝久服, 妙. 《本草》
DP	大豆黃末
SS	補勞瘦, 肥健人. 煉猪膏和丸服之. 又雁脂和丸服亦可. 《本草》
DP	大麥
SS	滑肌膚令人肥健. 作飯作粥久服佳. 《本草》
DP	蔓菁子
SS	令人肥健. 蒸曬作末, 酒飮任下二三錢, 其根作羹, 常食佳. 《本草》
DP	韭薤
SS	俱能肥健人. 作菹常食幷佳. 《本草》
DP	人乳汁
SS	治瘦瘁令人肥白悅澤. 可久服之. 《本草》
DP	人胞
SS	卽胎衣也. 主血氣羸瘦, 能肥人. 蒸熟和五味食之, 或合滋補藥作丸久服, 尤佳. 《本草》
DP	牛乳
SS	補虛羸肥健人. 作粥, 常食佳. 《本草》
DP	黃雌雞
SS	治羸瘦着床, 能肥人. 煮爛作羹服, 甚良. 《本草》
DP	羊肉
SS	治瘦病, 能肥健人. 或煮或燒, 常食佳. 《本草》
DP	黑牛髓
SS	治瘦病, 能肥人. 和地黃汁, 白蜜等分, 作煎服之, 佳. 《本草》
DP	茶
SS	久服, 去人脂令人瘦. 太肥者可服. 《本草》
DP	赤小豆
SS	能瘦人. 久服令人黑瘦枯燥. 肥盛者, 可服. 《本草》
DP	冬瓜
SS	太肥欲得瘦輕健, 則可長食作羹作菹, 佳. 欲肥則勿食. 《本草》
DP	桑枝茶
SS	逐濕令人瘦. 過肥者, 宜久服之. 《本草》
DP	昆布
SS	下氣, 久服瘦人. 作臛作菜, 常食佳. 《本草》


CC	灸法
ZZ	疣目, 支正灸之卽差. 《綱目》
ZZ	凡贅疣諸痣, 當其上, 灸三五壯卽差. 《綱目》


BB	脈


CC	脈者血氣之先
ZZ	河間云, 脈者, 血氣之先, 斯論得之矣. 人身之脈, 血氣之所爲, 而不知所以周流不息者, 正乾道乾乾之意. 亦猶理之寓乎氣, 所以爲血氣之先, 先之一字, 厥有旨焉. 《綱目》
ZZ	脈者, 先天一氣, 先天之靈, 非心淸氣定者, 不能察識. 醫者, 平時對先天圖, 靜坐調息, 觀氣往來, 庶可嘿合. 《入門》
ZZ	噫, 折一臂, 瞽一目而不夭, 脈少有變則病患隨之, 可不愼哉. 《入門》


CC	脈字有義
ZZ	榮行脈中, 衛行脈外. 脈者, 所以主宰榮衛, 而不可須臾失也. 從月從永, 謂得此可永歲月也. 古脈字, 從血從𠂢, 所以使氣血, 各依分派而行經絡也. 《入門》
ZZ	脈者, 幕也. 如幕外之人, 而欲知幕內之事也. 《丹心》


CC	診脈有法
ZZ	診法, 常以平旦. 陰氣未動, 陽氣未散, 飮食未進, 經脈未盛, 絡脈調勻, 氣血未亂, 故乃可診有過之脈. 切脈動靜而視精明, 察五色, 觀五藏有餘不足, 六府强弱, 形之盛衰, 以此參伍, 決死生之分. 《內經》
ZZ	診法有七. 一者, 靜其心, 存其神也. 二者, 忘外意, 無私慮也. 三者, 勻呼吸, 定其氣也. 四者, 輕指於皮膚之間, 探其府脈也. 五者, 微重指於肌肉之間, 取其胃氣也. 六者, 沈指於筋骨之上, 取其藏脈也. 七者, 察病人脈息往來也. 《入門》
ZZ	上古診法有三. 一者, 十二經動脈, 分三部, 侯其藏府. 二者, 以氣口人迎, 決內外病因. 三者, 獨取寸口, 以決五藏六府之生死吉凶也. 《入門》
ZZ	淸高貴客, 脈證兩憑, 勞苦麤人, 多憑外證, 傷寒陰陽證, 多從脈斷. 《入門》


CC	下指法
ZZ	凡初下指, 先以中指, 揣按得關脈, 掌後高骨, 謂之關也. 乃齊下前後二指, 是爲三部脈, 前指寸口也. 後指尺部也. 若人臂長則疏下指, 臂短則密下指. 先診寸口, 浮按消息之, 次中按消息之, 次重按消息之, 次上竟消息之, 次下竟消息之, 次推指外消息之, 次推指內消息之. 《綱目》
ZZ	脈有三部, 分爲寸關尺, 每部各浮中沈三診, 合爲九候. 浮以診其府, 見六府之盛衰, 沈以診其藏, 見五藏死生盈虛. 中則診其胃氣. 盖胃爲水穀之海, 氣血之源, 有胃氣則生, 無胃氣則死, 故也. 《得效》


CC	十二經脈
ZZ	詳見鍼灸.


CC	十五絡脈
ZZ	詳見鍼灸.


CC	奇經八脈
ZZ	詳見鍼灸.


CC	脈動有準
ZZ	人一呼脈再動, 一吸脈亦再動, 呼吸定息, 脈五動, 閏以太息, 命曰平人. 平人者, 不病也. 常以不病, 調病人, 醫不病, 故爲病人, 平息以調之爲法. 人一呼脈一動, 一吸脈一動, 曰少氣. 人一呼脈三動, 一吸脈三動而躁, 尺熱, 曰病溫. 尺不熱, 脈滑, 曰風, 脈濇曰痺. 《內經》
ZZ	一息四至號平和, 更加一至大無痾, 三遲二敗冷危困, 六數七極熱生多, 八脫九死十歸墓, 十一十二絶魂瘥, 三至爲遲一二敗, 兩息一至死非怪. 《脈訣》
ZZ	凡人病, 脈亦當病, 方爲相應. 如强健人脈病, 病人却有强健脈, 長人脈短, 短人脈長, 肥人脈瘦, 小人脈大, 皆相反也. 《脈訣》


CC	寸口者脈之大要會
ZZ	人一呼脈行三寸, 一吸脈行三寸, 呼吸定息脈行六寸. 人一日一夜, 凡一萬三千五百息, 脈行五十度周於身, 漏水下百刻, 榮衛行陽二十五度, 行陰亦二十五度, 爲一周也. 故五十度, 復會於手太陰, 卽寸口也. 《入門》
ZZ	五味入口, 藏於胃, 以養五藏氣. 氣口, 亦太陰也. 是以五藏六府之氣味, 皆出於胃, 變見於氣口. 氣口, 一名寸口也. 故獨取寸口, 以決人之生死吉凶也. 《內經》


CC	六部脈圖
PP	左手人迎脈, 寸, 關, 尺, 心火, 肝木, 腎水, 小腸火, 膽木, 膀胱水, 右手氣口脈, 大腸金, 胃土, 三焦火, 肺金, 脾土, 命門火


CC	六脈陰陽錯綜
ZZ	左尺水生左關木, 左關木生左寸火, 左寸火接右尺火, 右尺火生右關土, 右關土生右寸金, 右寸金生左尺水. 生生之意不絶, 有子母之親也. 《入門》
ZZ	左寸火剋右寸金, 左關木剋右關土, 左尺水剋右尺火. 左剛右柔, 有夫婦之別也. 《入門》
ZZ	左手屬陽, 右手屬陰, 左寸君火以尊而在上, 右尺相火以卑而在下, 有君臣之道也. 《入門》


CC	人迎氣口脈
ZZ	左手關前曰人迎, 右手關前曰氣口, 兩關之後一分卽曰神門. 故脈法讚曰, 肝心出左脾肺出右, 腎與命門俱出尺部, 魂魄穀神皆見寸口. 《東垣》
ZZ	關前一分人命之主, 左爲人迎右爲氣口, 神門決斷兩在關後. 故曰, 人迎緊盛傷於寒, 氣口緊盛傷於食. 此兩脈有內傷外感之辨也. 《脈贊》


CC	寸關尺合一寸九分
ZZ	寸脈六分, 關脈六分, 其上三分入于寸內. 是陽得寸內九分, 陽數九也. 尺內七分, 關下三分入于尺內. 是陰得尺內一寸, 陰數十也. 終始一寸九分者, 此也. 《醫鑑》


CC	二十七脈
ZZ	浮ㆍ芤ㆍ滑ㆍ實ㆍ弦ㆍ緊ㆍ洪, 爲七表脈, 微ㆍ沈ㆍ緩ㆍ濇ㆍ遲ㆍ伏ㆍ濡ㆍ弱, 爲八裏脈, 長ㆍ短ㆍ虛ㆍ促ㆍ結ㆍ代ㆍ牢ㆍ動ㆍ細, 爲九道脈. 又有數脈ㆍ大脈ㆍ散脈, 合爲二十七脈也. 《入門》
DD	浮
ZZ	陽脈也. 按之不足, 擧之有餘, 脈在肉上行也. 瞥瞥如羹上肌. 又曰, 泛泛浮浮如水漂木.
ZZ	浮爲風爲虛. 浮而有力爲風, 無力爲虛. 又曰, 浮者, 風虛運動之候. 《入門》
DD	芤
ZZ	陽脈也. 浮大而軟, 按之中空傍實, 如按葱葉. 芤者, 葱葉也.
ZZ	芤者, 失血之候, 爲吐衄便尿等血. 《入門》
DD	滑
ZZ	陽脈也. 按之累累如珠, 往來疾速. 又曰, 往來流利, 應指圓滑如珠.
ZZ	滑爲多痰. 滑者, 血實氣壅之候. 滑而不斷絶者, 經不閉也. 其有斷絶者, 經閉也. 盖滑主月經閉也. 《入門》
DD	實
ZZ	陽脈也. 擧按皆有力, 隱指愊愊然, 浮中沈皆有力曰實. 又曰, 健而有力.
ZZ	實者, 三焦氣滿之候. 又曰, 實爲熱爲吐. 《入門》
DD	弦
ZZ	陽脈也. 勁直以長如弦. 又曰, 擧之無有, 按之如弓弦狀.
ZZ	弦者, 氣血收斂不舒之候. 又曰, 弦脈爲勞, 爲寒熱瘧, 爲拘急痛. 偏弦爲飮. 《入門》
ZZ	最難調治者, 弦脈也. 弦爲肝脈, 肝木剋脾土, 五藏俱傷故也. 《丹心》
DD	緊
ZZ	陽脈也. 數而有力爲緊. 又曰, 擧按急數, 指下如牽縄轉索之狀, 緊如切繩狀, 誠得之.
ZZ	緊者, 風寒激搏, 伏於陽脈絡之候. 又曰, 弦緊爲傷寒. 又曰, 人迎緊盛傷於寒, 氣口緊盛傷於食. 《丹心》
DD	洪
ZZ	陽脈也. 指下洪大有力, 如洪水波浪, 卽鉤脈也. 極大滿指曰洪, 卽大脈也.
ZZ	洪者, 榮衛大熱, 血氣燔灼之候. 又曰, 洪爲熱爲脹. 《丹心》
DD	微
ZZ	陰脈也. 若有若無, 極細而軟, 無浮沈之別, 曰微. 微如細絲, 時或欲絶.
ZZ	微者, 血氣俱虛之候. 《丹心》
DD	沈
ZZ	陰脈也. 輕手不見, 重手乃得曰沈. 沈若爛綿, 尋之至骨.
ZZ	沈者, 陰氣厥逆, 陽氣不舒之候. 《丹心》
DD	緩
ZZ	陰脈也. 一息四至, 往來和緩, 少駃於遲. 又曰, 擧按大而慢.
ZZ	緩者, 衛氣有餘, 榮氣不足之候. 《丹心》
DD	濇
ZZ	陰脈也. 細而遲, 往來難且散, 或一止復來. 又曰, 往來澁滯, 如雨沾沙, 如輕刀刮竹狀. 濇與澁同.
ZZ	濇者, 氣多血少之候. 又曰, 濇爲精竭血枯. 《丹心》
DD	遲
ZZ	陰脈也. 一息三至, 去來極遲, 隨浮沈而見曰遲.
ZZ	遲者, 陰盛陽虛之候. 遲爲虛寒. 《丹心》
DD	伏
ZZ	陰脈也. 伏者, 脈行筋下也. 輕手取之絶不可見, 重手取亦不得, 必推開筋, 附着於骨, 乃得見也. 又曰, 沈至極曰伏. 伏潛於骨, 重按乃得.
ZZ	伏者, 陰陽潛伏, 關格閉塞之候. 又曰, 伏爲積聚, 停痰, 蓄水. 《丹心》
DD	濡
ZZ	陰脈也, 卽軟脈也. 極軟而浮細, 輕手乃得, 不任尋按曰濡, 軟而無力也.
ZZ	濡者, 血氣俱不足之候. 又曰, 爲亡血, 爲自汗. 《丹心》
DD	弱
ZZ	陰脈也. 極軟而沈細, 按之如欲絶, 沈而無力.
ZZ	弱乃六極之脈. 老人則爲順, 少壯則爲逆. 脈弱者無陽. 又主客風面腫. 《丹心》
DD	長
ZZ	陽脈也. 按之洪大而長, 出於本位, 三關通度.
ZZ	氣血俱有餘也. 長爲陽毒, 主三焦熱, 及渾身壯熱. 又曰, 長而緩者, 胃脈也. 百病皆愈. 盖長則氣治也. 《丹心》
DD	短
ZZ	陰脈也. 兩頭無, 中間有, 不及本位曰短.
ZZ	爲心腹痛, 爲宿食, 爲氣鬱. 又曰, 諸病脈短, 皆難治. 盖短則氣病, 無胃氣故也. 《丹心》
DD	虛
ZZ	陰脈也. 遲大而軟, 輕擧指下豁然而空. 又曰, 尋之不足, 擧之有餘.
ZZ	虛者, 血氣俱虛之候. 又曰, 虛爲傷暑之脈. 《丹心》
DD	促
ZZ	陽脈也. 來去數, 時一止復來. 又曰, 尋之極數.
ZZ	促爲怒厥熱極. 老人及久病, 得之非福. 《丹心》
DD	結
ZZ	陰脈也. 往來遲緩, 時一止復來. 又曰, 指下聚而却還曰結.
ZZ	結爲陰盛, 爲積聚. 《丹心》
DD	代
ZZ	陰脈也. 動而中止, 不能自還, 因而復動, 由是復止, 尋之良久, 乃復强起, 曰代. 又曰, 動中一止, 停久乃還. 代者, 更代也. 止歇有定數, 未比促結止而不定.
ZZ	代者, 藏氣絶, 危亡之脈也. 代爲脾元氣衰. 《丹心》
DD	牢
ZZ	牢卽革脈也. 陽脈也. 沈而有力, 動而不移曰牢. 牢比弦緊轉堅而勁.
ZZ	寒虛相搏則革. 婦人則半産崩漏, 男子則亡血失精. 《丹心》
DD	動
ZZ	陰脈也. 數脈見於關上, 上下無頭尾, 大如豆, 厥厥然動搖, 名曰動. 又曰, 不往不來, 不離其處, 多於關部見之. 動者, 陰陽氣相搏耳, 陰陽和則脈不動也.
ZZ	陰陽相搏, 名曰動. 陽動, 則陽虛故汗出, 陰動, 則陰虛故發熱. 又曰, 動爲驚, 爲痛, 爲血痢, 爲崩漏. 《丹心》
DD	細
ZZ	陰脈也. 較微脈差大耳. 細如一線, 小而有力. 又曰, 細細如絲, 來往極微.
ZZ	細爲精血不足, 脛痠髓冷. 又曰. 細爲氣少. 《丹心》
DD	數
ZZ	陽脈也. 一息六至, 去來促急. 又曰, 過平脈兩至曰數.
ZZ	數爲心煩. 數而有力爲熱, 無力爲瘡. 《丹心》
DD	大
ZZ	陽脈也. 大卽洪之別名也.
ZZ	大爲病進, 爲血虛. 《丹心》
DD	散
ZZ	陽脈也. 擧之則似浮, 而散大無力, 按之則滿指, 散而不聚, 來去不明, 漫無根柢.
ZZ	渙漫不收, 其脈爲散. 散乃將死之脈, 散而不聚, 命亦危矣. 《丹心》


CC	相類脈
ZZ	浮與芤相類浮則不斷, 芤則中斷, 弦與緊相類弦如弓弦, 緊如轉索, 滑與數相類滑往來流利, 數一息六至, 牢與實相類牢沈而有力, 實浮而有力, 沈與伏相類沈重手乃得, 伏着骨乃得, 微與濇相類微脈如毛, 濇則細遲, 軟與弱相類軟則浮細, 弱則沈細, 緩與遲相類緩脈少駃, 遲則尤緩. 又曰, 浮似虛輕手爲浮, 無力爲虛, 滑似動滑度三關, 動只在一處. 《三因》


CC	相反脈
ZZ	浮與沈相反浮主表, 沈主裏, 遲與數相反遲主寒, 數主熱, 虛與實相反虛主不足, 實主有餘, 洪與細相反洪主血氣多, 細主血氣少, 滑與濇相反滑主血實, 濇主氣實, 緩與緊相反緩主熱, 緊主寒, 結與促相反結主陰盛, 促主陽盛, 强革與濡弱相反强革主虛寒, 濡弱主虛熱. 《三因》


CC	五臟脈
ZZ	內經曰, 五脈應象, 肝脈弦, 心脈鉤一作洪, 脾脈代一作緩, 肺脈毛一作濇, 腎脈石一作沈.
ZZ	心之平脈, 浮大而數, 肝之平脈, 弦細而長, 腎之平脈, 沈濡而滑, 肺之平脈, 浮短而濇, 脾之平脈, 和緩而大. 《入門》


CC	六腑脈
ZZ	小腸脈微洪, 大腸脈微濇, 膀胱脈微沈, 膽脈微弦急, 胃脈微緩, 此乃府與藏合氣. 同氣相求, 斯有得其近似者矣. 《直指》


CC	四時脈
ZZ	春肝脈來, 軟弱輕虛而滑, 端直以長, 故曰弦. 夏心脈來, 來盛去衰, 故曰鉤一作洪. 秋肺脈來, 輕虛而浮, 來急去散, 故曰浮一作濇. 冬腎脈來, 來沈以搏, 故曰營一作石. 四季脾脈來, 和緩而大. 《內經》
ZZ	肝弦, 心洪, 肺濇, 腎沈, 脾緩者, 本藏脈也. 然春微弦, 夏微洪, 秋微毛, 冬微石, 俱帶和緩, 是有胃氣, 無病也. 《入門》


CC	寸關尺所主
ZZ	脈有三部, 卽寸關尺也. 一部有浮中沈三診, 是爲九候也. 上部法天, 主胸以上至頭之有疾. 中部法人, 主膈下至臍之上有疾. 下部法地, 主臍以下至足之有疾. 《難經》


CC	人身九候脈
ZZ	黃帝曰, 何謂三部. 岐伯曰, 有下部, 有中部, 有上部. 部各有三候, 三候者, 有天, 有地, 有人也. 上部天, 兩額之動脈, 以候頭角之氣. 上部地, 兩頰之動脈, 以候口齒之氣. 上部人, 耳前之動脈, 以候耳目之氣.
ZZ	中部天, 手太陰也太淵穴. 以候肺. 中部地, 手陽明也合谷穴. 以候胸中之氣. 中部人, 手少陰也神門穴. 以候心.
ZZ	下部天, 足厥陰也太衝穴. 以候肝. 下部地, 足少陰也太谿穴. 以候腎. 下部人, 足太陰也衝陽穴. 以候脾胃之氣.
ZZ	察九候, 獨小者病, 獨大者病, 獨疾者病, 獨遲者病, 獨熱者病, 獨寒者病, 獨陷下者病.
ZZ	九候之相應也. 上下若一, 不得相失. 一候後則病, 二候後則病甚, 三候後則病危. 所謂後者, 應不俱也. 三部九候, 皆相失者, 死. 上下左右相失, 不可數者, 死. 《內經》


CC	脈病藥餌
ZZ	止代脈見, 宜服灸甘草湯ㆍ人參黃芪湯. 脈虛軟, 宜服茯神湯ㆍ補氣湯.
DP	(灸)甘草湯
SS	治傷寒脈結代, 心動悸. 凡見代脈, 卽宜服之. 甘草(灸) 二錢, 生乾地黃(酒炒)ㆍ桂枝ㆍ麻仁ㆍ麥門冬 各一錢半, 人參ㆍ阿膠珠 各一錢. 右剉, 作一貼, 入薑 五片, 大棗三枚, 水二分, 酒一分, 同煎至半去滓, 入阿膠再一沸, 溫服, 日三. 《綱目》
SS	一名復脈湯. 脈結代者, 血氣虛弱不能相續也. 心動悸者, 眞氣虛也. 成無己云, 補可去弱. 人參ㆍ大棗之甘, 以補不足之氣. 桂枝ㆍ生薑之辛, 以益正氣. 五藏痿弱, 榮衛涸流, 濕劑所以潤之, 故用麻仁ㆍ阿膠ㆍ麥門冬ㆍ地黃之甘, 潤經益血, 復脈通心, 是也. 《東垣》
DP	人參黃芪湯
SS	滋養血氣, 調和榮衛, 和順三焦, 通行血脈, 治雜病脈代. 陳皮 二錢, 黃芪ㆍ白芍藥ㆍ桔梗ㆍ天門冬ㆍ半夏ㆍ當歸 各一錢, 人參ㆍ白茯苓ㆍ熟地黃ㆍ地骨皮ㆍ甘草 各五分. 右剉, 作一貼, 薑 七片, 煎服. 《脈訣》
DP	茯神湯
SS	治六脈虛軟, 咳則心痛, 喉中吤吤如哽狀. 茯神ㆍ人參ㆍ遠志ㆍ通草ㆍ麥門冬ㆍ黃芪ㆍ桔梗 各七分, 五味子ㆍ甘草 各三分. 右剉, 作一貼, 薑 二片, 水煎服. 《濟生》
DP	補氣湯
SS	治氣虛脈浮軟, 怔忡無時. 黃芪 二錢, 人參ㆍ麥門冬ㆍ桔梗ㆍ甘草 各一錢. 右剉, 薑 三片, 煎服. 《正傳》


CC	單方
XX	凡十四種.
DP	乾地黃
SS	通血脈, 補血脈. 或丸服, 或釀酒久服, 尤佳. 《本草》
DP	甘草
SS	治脈結代, 心動悸. 甘草(灸)二兩, 剉, 水三升煎至半, 分三服. 《本草》
DP	牛膝
SS	助十二經脈. 煎服之. 或釀酒服, 尤佳. 《本草》
DP	通草
SS	通利九竅血脈, 且通諸經脈壅不通之氣. 煎湯飮之. 《本草》
DP	燕覆子
SS	通十二經脈. 可常食之. 《本草》
DP	防己
SS	通行十二經脈. 水煎服之. 《湯液》
DP	何首烏
SS	氣雄壯, 通十二經絡. 末服丸服幷佳. 《入門》
DP	大棗
SS	助十二經脈. 煎湯常飮, 佳. 味甘補經不足, 以緩陰血, 血緩脈生, 故能助十二經脈. 《湯液》
DP	蓮子
SS	利益十二經脈血氣. 煎湯常飮. 或爲末, 煮粥常服, 尤佳. 《本草》
DP	酒
SS	通血脈, 爲百藥之先. 溫服微醺爲妙. 《本草》
DP	菉豆
SS	行十二經脈. 水煎服, 或煮粥服之. 《本草》
DP	苦苣
SS	調十二經脈. 可常食之. 《本草》
DP	黃狗肉
SS	補血脈. 和五味煮爛, 空腹食之. 《本草》
DP	石膏
SS	善能去脈數. 病退而脈數不退, 可煎湯服之. 《東垣》


CC	鍼灸法
ZZ	傷寒六脈俱無, 取復溜補之, 大回六脈ㆍ合谷ㆍ中極ㆍ支溝ㆍ巨闕ㆍ氣衝, 灸七壯. 《綱目》
ZZ	又氣海, 多灸之. 《海藏》
ZZ	乾嘔不止, 四肢厥冷, 脈絶, 灸間使三十壯, 此回生起死之法也. 《得效》


BB	筋


CC	筋屬肝
ZZ	內經曰, 肝主筋.
ZZ	又曰, 肝主身之筋膜. 《得效》
ZZ	肝在體爲筋, 筋者, 肝之合也.
ZZ	又曰, 肝病驚駭筋攣. 《得效》


CC	宗筋
ZZ	內經曰, 主束骨而利機關也. 註曰, 宗筋謂陰毛中橫骨上下之竪筋也. 上絡胸腹, 下貫髖尻. 又經於背腹上頭項, 故云宗筋也.


CC	十二經皆有筋
DD	足太陽之筋
ZZ	起於足小指, 上結於踝, 斜上結于膝. 其別者, 結于腨, 上膕中, 結于臀, 上挾脊, 上項. 其支者, 入結舌本. 其直者, 結于枕骨, 上頭下顔, 結于鼻. 其支者, 爲目上綱, 下結于頄.
ZZ	其病, 小指支, 跟腫痛, 膕攣, 脊反折, 項筋急, 肩不擧. 治在燔鍼劫刺, 以知爲數, 以痛爲愈. 《靈樞》
DD	足少陽之筋
ZZ	起于小指次指, 上結外踝, 結于膝. 其支者, 上走髀, 前者, 結于伏兎, 後者, 結于尻. 其直者, 上走腋, 繫于膺乳. 其直者, 上出腋, 貫缺盆, 上額角, 交巓上, 下走頷, 結于頄.
ZZ	其病, 小指次指轉筋, 膝不可屈伸, 膕筋急, 上引缺盆. 鍼法同上. 《靈樞》
DD	足陽明之筋
ZZ	起于中二指, 結于跗, 上加輔骨, 上結于膝, 上髀樞, 上脇屬脊. 其直者, 循伏兎, 上結于髀, 聚于陰器, 上腹而布至缺盆, 上頸挾口, 合于頄, 下結于鼻, 上合于太陽. 太陽爲目上綱, 陽明爲目下綱.
ZZ	其病, 足中指轉筋, 髀腫, 㿉疝, 腹筋急, 引缺盆, 口噼, 目不合. 鍼法同上. 《靈樞》
DD	足太陰之筋
ZZ	起于大指之端, 上結于內踝. 其直者, 絡于膝, 循陰股, 結于髀, 聚于陰器, 上腹結于臍, 循腹裏散於胸中, 着於脊.
ZZ	其病, 足大指轉筋, 膝引髀而痛, 陰器紐痛, 引臍脊痛. 鍼法同上. 《靈樞》
DD	足少陰之筋
ZZ	起于小指之下, 斜走內踝之下, 結于踵, 上于內輔之下, 循陰股結于陰器, 循脊內上至項, 結于枕骨, 與足太陽之筋合.
ZZ	其病, 足下轉筋, 所過而結者皆痛. 在外者, 不能俛, 在內者, 不能仰. 鍼法同上. 《靈樞》
DD	足厥陰之筋
ZZ	起于大指之上, 結于內踝, 上循脛, 上結內輔之下, 上循陰股, 結于陰器, 絡諸筋.
ZZ	其病, 足大指內踝所過而結者皆痛, 陰器不用, 傷於內則不起, 傷於寒則陰縮入, 傷于熱則縱挺不收. 鍼法同上. 《靈樞》
DD	手太陽之筋
ZZ	起于小指之上, 結于腕, 上循臂, 結于肘, 入結于腋下. 其支者, 上繞肩胛, 循頸結于耳後完骨. 其支者, 入耳中. 直者, 出耳上, 屬目外眥.
ZZ	其病, 手小指肘內腋下痛, 繞肩胛引頸而痛, 耳鳴, 目瞑. 鍼法同上. 《靈樞》
DD	手少陽之筋
ZZ	起于小指次指之端, 結于腕, 上循臂, 結于肘, 上肩走頸. 其支者, 入繫舌本. 其支者, 上曲牙, 循耳前, 屬目外眥.
ZZ	其病, 當所過者卽支轉筋, 舌卷. 鍼法同上. 《靈樞》
DD	手陽明之筋
ZZ	起于大指次指之端, 結于腕, 循臂結于肘, 上臑, 結于髃. 其支者, 繞肩胛, 挾脊. 其直者, 從肩髃上頸. 其支者, 上頰結于頄.
ZZ	其病, 當所過者支痛轉筋, 肩不擧, 頸不可顧. 鍼法同上. 《靈樞》
DD	手太陰之筋
ZZ	起于大指之上, 結于魚, 上循臂, 結肘中, 上臑入腋下, 出缺盆, 結髃上, 下結胸裏, 散貫賁下, 抵季脇.
ZZ	其病, 當所過者支轉筋, 甚成息賁. 鍼法同上. 《靈樞》
DD	手心主之筋
ZZ	起于中指, 結于肘, 上臂陰, 結腋下, 挾脇. 其支者, 入腋, 散胸中, 結于臂.
ZZ	其病, 當所過者支轉筋, 胸痛, 息賁. 鍼法同上. 《靈樞》
DD	手少陰之筋
ZZ	起于小指之內, 結于銳骨, 上結肘, 入腋, 挾乳裏, 結于胸中, 下繫于臍.
ZZ	其病內急, 心承伏梁, 下爲肘綱. 其病, 當所過者支轉筋, 筋痛. 鍼法同上. 其成伏梁, 唾血膿者, 死不治. 《靈樞》


CC	膝爲筋府
ZZ	內經曰, 膝者, 筋之府, 屈伸不能, 行則僂俯, 筋將憊矣.
ZZ	諸筋者, 皆屬於節. 《靈樞》


CC	筋急筋緩
ZZ	內經曰, 濕熱不攘, 大筋緛短, 小筋弛長, 緛短爲拘, 弛長爲痿. 註曰, 大筋受熱則縮而短, 小筋得濕則引而長. 縮短故拘攣而不伸, 引長故痿弱而無力.
ZZ	靈樞曰, 筋之病, 寒則反折筋急, 熱則筋弛縱不收, 陰痿不用. 寒急用燔鍼, 熱弛無用燔針.
ZZ	脈不榮則筋急. 仲景云, 血虛則筋急. 此皆血脈不榮於筋而成變. 故丹溪治攣, 用四物湯方見血門加減, 本事方治筋急, 用養血地黃元, 盖本乎此也. 《綱目》
ZZ	寒則筋急, 熱則筋縮, 急因於堅强, 縮因於短促. 若受濕則弛, 弛因於寬而長. 盖受寒使人筋急, 受熱使人筋攣. 若但熱而不曾受寒, 亦使人筋緩. 若受濕, 則又引長無力也. 《得效》
ZZ	酒煮木瓜粥, 裹筋急痛處, 佳. 《綱目》
ZZ	金絲膏, 主風濕筋寒諸病, 可外貼之. 方見雜病
DP	酒煮木瓜粥
SS	治脚膝筋急痛. 大木瓜, 酒水相和, 煮令爛, 硏作膏, 熱裹痛處, 冷卽易, 一宿三五度, 便差. 《本草》


CC	筋痿
ZZ	內經曰, 肝氣熱則膽泄口苦, 筋膜乾, 筋膜乾, 則筋急而攣, 發爲筋痿. 思想無窮, 所願不得, 意淫於外, 入房太甚, 宗筋弛縱, 發爲筋痿, 及爲白淫. 故下經曰, 筋痿者, 生於肝, 使內也.
ZZ	肝氣熱爲筋痿, 則筋急而攣. 《本草》


CC	筋瘈
ZZ	內經曰, 筋脈相引而急, 病名曰瘈, 亦曰瘈瘲, 俗謂之搐, 是也. 《綱目》
ZZ	筋攣皆屬肝. 《綱目》
ZZ	熱氣燥爍於筋, 則攣瘈而痛. 《河間》
ZZ	諸熱瞀瘈, 皆屬于火. 熱勝風搏, 倂于經絡, 風火相乘, 是以瞀瘈生矣. 治宜祛風滌熱之劑, 折其火熱, 則立愈. 《河間》


CC	筋惕肉瞤
ZZ	詳見寒門.


CC	轉筋
ZZ	轉筋屬血熱. 《丹心》
ZZ	有筋轉于足大指, 轉上至大腿近腰結了. 此因奉養厚飮酒, 感風寒而作. 四物湯方見血門, 加酒芩ㆍ紅花ㆍ蒼朮ㆍ南星. 《丹心》
ZZ	霍亂後轉筋, 詳見霍亂.


CC	筋傷證
ZZ	內經曰, 久行傷筋.
ZZ	有傷於筋, 縱其若不容. 《內經》
ZZ	形苦志樂, 病生於筋, 治之以熨引. 《內經》


CC	筋病外證
ZZ	靈樞曰, 目色靑黃赤白黑者, 病在筋.


CC	筋絶證
ZZ	靈樞曰, 筋絶九日死, 何以知之. 手足爪甲靑, 呼罵不休.


CC	舒筋法
ZZ	治破傷後, 筋攣縮不能伸, 他病筋縮, 亦可用. 大竹管長尺餘, 兩頭鑽一竅, 繫以繩, 掛于腰間, 一坐貼, 擧足, 搓袞之. 勿計工程, 久當有效. 《得效》
ZZ	有人墜馬折脛, 脚筋攣縮, 不能行步, 遇一道人, 敎以此法, 數日便愈如常. 《醫說》


CC	單方
XX	凡十五種.
DP	溫泉
SS	主諸風寒筋骨攣縮者, 可浴之. 濕多者不可. 《本草》
DP	薏苡仁
SS	主熱風, 筋脈攣急. 又主筋急拘攣. 煮粥常服. 《本草》
DP	獨活
SS	治筋骨拳攣. 煮湯服之. 《本草》
DP	淫羊藿
SS	治筋骨攣急. 煮湯飮之, 又可釀酒服之. 《本草》
DP	松節
SS	治筋痛攣急. 剉取一兩, 入乳香一錢, 銀石器同炒令焦爲末, 木瓜酒下二錢. 凡筋病皆治之. 《本草》
DP	何首烏
SS	長筋力. 或丸或散, 或浸酒久服, 佳. 《本草》
DP	五加皮
SS	堅筋骨. 或煮服, 或釀酒久服. 《本草》
DP	酸棗仁
SS	主筋骨風攣痛. 作末, 和酒服, 或煮粥服. 《本草》
DP	杜冲
SS	能使筋骨强. 或煮服, 或丸服幷佳. 《本草》
DP	木瓜
SS	入肝故益筋, 能强筋骨. 凡筋病皆治之. 煮服丸服皆佳. 《本草》
DP	覆盆子
SS	益力. 又云倍力. 末服丸服皆佳. 《本草》
DP	荊芥
SS	治手足筋急. 煮湯飮. 嫩者, 作虀食, 亦可. 《本草》
DP	鹿髓
SS	主筋急痛. 以溫酒和服. 《本草》
DP	羚羊角
SS	主風病筋攣. 鎊取屑, 煮湯服. 《本草》
DP	諸筋
SS	食之令人多筋力. 六畜及獐鹿之筋, 皆可食. 《本草》


CC	鍼灸法
ZZ	筋攣, 骨痛, 補魂門. 《綱目》
ZZ	膝曲筋急不能舒, 取曲泉. 《綱目》
ZZ	筋急不能行, 內踝筋急, 灸內踝四十壯, 外踝筋急, 灸外踝三十壯, 立愈. 《千金》
ZZ	膝筋攣急不開, 兩膝內外曲交尖, 各灸二七壯, 卽委陽穴. 《綱目》
ZZ	筋轉而痛, 瀉承山, 或灸二七壯. 《綱目》
ZZ	肝熱生筋痿, 補行間, 瀉太衝. 《綱目》
ZZ	筋攣陰縮痛, 灸中封五十壯. 《資生》
ZZ	筋會, 陽陵泉, 筋病治此. 《難經》


BB	骨


CC	骨屬腎
ZZ	內經曰, 腎主骨. 又曰, 腎之合骨也.
ZZ	少陰者, 冬脈也. 伏行而濡骨髓者也. 《內經》


CC	骨爲髓府
ZZ	內經曰, 骨者, 髓之府, 不能久立, 行則振掉, 骨將憊矣.
ZZ	髓者, 骨之充也. 《內經》
ZZ	骨爲髓之藏, 髓者, 飮食五味之實秀也. 髓虛則骨虛, 勢所必至矣. 《直指》


CC	脊骨有數
ZZ	靈樞曰, 膂骨以下至尾骶二十一椎, 長三尺.
ZZ	脊節謂之椎, 脊窮謂之骶. 《內經》
ZZ	脊骨, 乃一身之大骨也. 《內經》


CC	顴爲骨本
ZZ	靈樞曰, 顴骨者, 骨之本也. 顴大則骨大, 顴小則骨小.


CC	骨寒
ZZ	黃帝曰, 人有身寒, 湯火不能熱, 厚衣不能溫, 然不凍慄, 是爲何病. 岐伯對曰, 是人者, 素腎氣勝, 以水爲事, 太陽氣衰, 腎脂枯不長. 一水不能勝兩火. 腎者水也. 而生於骨, 腎不生, 則髓不能滿, 故寒甚至骨也. 所以不能凍慄者, 肝一陽也. 心二陽也. 腎孤藏也. 一水不能勝二火, 故不能凍慄. 病名曰骨痺, 是人當攣節也. 《內經》


CC	骨熱
ZZ	骨熱者, 髓涸齒乾, 乃爲骨熱病也. 《內經》
ZZ	口前板齒乾燥者, 骨熱病也. 《易老》
ZZ	其或骨間有熱, 以至四肢緩弱不擧, 此則骨痿, 欲斯疾之有瘳也. 艱哉. 《直指》
ZZ	當與骨蒸門參看.


CC	骨痿
ZZ	腎氣熱, 則腰脊不擧, 骨枯而髓減, 發爲骨痿. 有所遠行勞倦, 逢大熱而渴, 渴則陽氣內伐, 內伐則熱舍於腎. 腎者, 水藏也. 今水不勝火, 則骨枯而髓虛. 故足不任身, 發爲骨痿. 下經曰, 骨痿者, 生於大熱也. 《內經》


CC	骨痛
ZZ	凡人一身風淫濕滯, 血刺痰攻, 皆能作痛, 至於骨之痠疼. 或寒或熱, 入裏徹骨, 則倍簁千萬大不侔焉. 病入於骨, 此勞極損傷之, 不可救藥者也. 《直指》
ZZ	扁鵲曰, 疾在腠理, 湯熨之所及也. 在血脈, 鍼石之所及也. 在腸胃, 酒醴之所及也. 其在骨髓, 雖司命無柰之何矣. 夫病在骨髓, 扁鵲以爲難, 則骨髓有病, 病亦惙矣. 《資生》
ZZ	痛風骨髓痛, 虎骨散方主之方見風門. 濕熱筋骨痛, 二妙散主之方見風門.


CC	骨傷證
ZZ	內經曰, 久立傷骨. 又曰, 多食甘, 則骨痛而髮落.


CC	骨病外證
ZZ	靈樞曰, 耳焦枯受塵垢者, 病在骨.


CC	骨絶證
ZZ	病人骨絶者, 齒黃落, 十日死. 《脈經》


CC	單方
XX	凡十四種.
DP	磁石
SS	强骨氣. 醋淬九次, 水飛爲末, 鹽湯調下. 《本草》
DP	地黃
SS	塡骨髓, 主屬骨. 或丸或煎, 或釀酒服幷佳. 《本草》
DP	牛膝
SS	塡骨髓. 或煎或丸, 或釀酒服皆佳. 《本草》
DP	石斛
SS	治骨中久冷虛損. 丸服煎服皆佳. 久服, 永無骨痛. 《本草》
DP	五味子
SS	壯筋骨. 作丸久服, 佳. 《本草》
DP	知母
SS	主骨熱勞. 或丸服, 或煎服佳. 《本草》
DP	補骨脂
SS	主骨髓傷敗. 或丸服, 或末服幷佳. 《本草》
DP	地骨皮
SS	去骨熱. 煮湯常服, 佳. 《本草》
DP	鼈甲
SS	除骨節間勞熱. 取甲灸黃爲末, 酒下一錢. 其肉作羹, 食之佳. 《本草》
DP	川椒
SS	逐骨節寒濕痺痛. 煮服丸服幷佳. 又有服法, 見寒門. 《本草》
DP	海松子
SS	主骨節風. 可作粥常服. 《本草》
DP	鹿茸
SS	壯筋骨. 灸爲末, 和酒服. 《本草》
DP	牛髓
SS	塡骨髓. 以酒和服, 良. 《本草》
DP	黃狗肉
SS	塡骨髓. 爛煮食之. 《本草》


CC	鍼灸法
ZZ	骨會, 大杼, 骨病治此, 宜灸之. 《難經》
ZZ	筋攣骨痛, 補魂門. 《綱目》
ZZ	脊膂强痛, 鍼人中. 《綱目》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	外形篇卷之四


BB	手


CC	手部度數
ZZ	肩至肘, 長一尺七寸, 肘至腕, 長一尺二寸半. 腕至中指本節, 長四寸, 本節至其末, 長四寸半. 《靈樞》


CC	手領肩臑肘臂腕
ZZ	項傍缺盆之上曰肩.
ZZ	肩下臂上, 通名曰臑.
ZZ	臑下臂上接處曰肘, 肘卽臂節也.
ZZ	肘下掌上, 名曰臂, 臂有二骨.
ZZ	臂下掌上節處曰腕. 又曰, 掌後曰腕. 《銅人》
ZZ	肢脛者, 人之管以趨上者也. 《靈樞》


CC	手五指有名
ZZ	一曰大指, 二曰鹽指, 三曰長指, 四曰無名指, 五曰小指. 《銅人》


CC	四肢爲諸陽之本
ZZ	內經曰, 四肢者, 諸陽之本也, 陽盛則四肢實. 又曰, 諸陽受氣於四肢也.


CC	手掌以候胃
ZZ	靈樞曰, 掌中熱者, 腹中熱, 掌中寒者, 腹中寒.
ZZ	魚上白肉有靑血脈者, 胃中有寒. 《靈樞》
ZZ	胃中寒, 則手魚際之絡多靑, 胃中有熱, 則魚際之絡赤. 其暴黑者, 久留痺也. 其有赤有黑有靑者, 寒熱氣也. 《靈樞》
ZZ	大指本節後白肉際名曰魚, 以其形似魚也. 有穴名魚際. 《靈樞》
ZZ	傷寒手心熱者, 邪在裏也. 手背熱者, 邪在表也. 手足溫者, 陽證也. 手足冷者, 陰證也. 《回春》


CC	四肢熱
ZZ	黃帝曰, 人有四肢熱, 逢風寒, 如灸於火者, 何也. 岐伯曰, 是人者, 陰氣虛, 陽氣盛. 四肢者, 陽也. 兩陽相得, 而陰氣虛少, 少水不能滅盛火, 而陽獨治. 獨治者, 不能生長也. 獨勝而止耳. 逢風而如灸於火者, 是人當肉爍也. 《內經》


CC	四肢不用
ZZ	黃帝曰, 脾病而四肢不用, 何也. 岐伯對曰, 四肢, 皆稟氣於胃, 而不得至經, 必因於脾, 乃得稟也. 今脾病, 不能爲胃行其津液, 四肢不得稟水穀氣, 氣日以衰, 脈道不利, 筋骨肌肉, 皆無氣以生, 故不用焉. 《內經》
ZZ	四肢解墮者, 脾精之不行也. 《內經》
ZZ	帝曰, 人之嚲者, 何氣使然. 岐伯曰, 胃不實, 則諸脈虛, 諸脈虛, 則筋脈解墮, 筋脈解墮, 則行陰用力, 氣不能復, 故爲嚲. 嚲謂手足嚲曳也. 《靈樞》
ZZ	帝曰, 脾與胃以膜相連, 而能爲之行其津液, 何也. 岐伯曰, 足太陰者, 脾也. 爲之行氣於三陰. 陽明者, 胃也. 亦爲之行氣於三陽. 藏府各因其經, 而受氣於陽明. 故爲胃行其津液也. 《內經》
ZZ	脾實, 則四肢不擧. 內經曰, 脾太過, 則令人四肢不擧, 是也. 此謂膏粱之疾, 其治宜瀉. 三化湯方見風門, 調胃承氣湯方見寒門, 選而用之. 若脾虛, 則四肢不用, 盖脾病不能與胃行其津液, 其治宜補. 十全大補湯方見虛勞, 去邪留正. 《保命》


CC	肩臂病因
ZZ	靈樞曰, 肺心有邪, 其氣流于兩肘.
ZZ	手屈而不伸者, 其病在筋, 伸而不屈者, 其病在骨, 在骨守骨, 在筋守筋. 《靈樞》
ZZ	酒家之癖, 多爲項腫臂痛. 盖熱在上焦, 不能淸利. 故醞釀日久, 生痰涎, 聚飮氣, 流走於項臂之間, 不腫則痛耳. 《直指》
ZZ	臂爲風寒濕所搏, 或睡後手在被外, 爲寒邪所襲, 遂令臂痛. 或乳婦以臂枕兒, 傷於風寒, 亦致臂痛. 寒痛, 宜五積散方見寒門, 風痛, 宜烏藥順氣散, 濕痛, 宜蠲痺湯幷見風門, 加蒼朮ㆍ酒防己. 《醫鑑》
ZZ	氣血凝滯臂痛, 宜薑黃散ㆍ舒經湯.
ZZ	風濕臂痛, 宜活絡湯.
ZZ	七情臂痛, 宜白芥子散.
ZZ	臂胛痛, 宜五靈脂散.
ZZ	折傷後, 手足痛, 宜應痛元.
DP	薑黃散
SS	治臂痛. 非風非痰, 盖氣血滯也. 薑黃 三錢, 白朮 一錢半, 羌活ㆍ甘草 各二分半. 右剉, 作一貼, 水煎服之. 《綱目》
DP	舒經湯
SS	治氣血凝滯于經絡, 臂痛不擧. 薑黃 二錢, 當歸ㆍ海東皮ㆍ白朮ㆍ赤芍藥 各一錢, 羌活ㆍ甘草 各五分. 右剉, 作一貼, 薑 三片同煎, 入沈香磨汁少許服之. 《正傳》
SS	一名通氣飮子. 有人常患左臂痛不能擧, 或以爲風, 以爲痰, 以爲濕, 諸藥鍼灸皆不效, 得此方而愈. 盖氣血凝滯, 經絡不行所致. 《澹寮》
DP	活絡湯
SS	治風濕臂痛. 羌活ㆍ獨活ㆍ川芎ㆍ當歸ㆍ甘草 各一錢, 白朮 二錢. 右剉, 作一貼, 薑 五片, 煎服. 《得效》
DP	白芥子散
SS	治七情鬱結, 營衛凝滯, 肩臂背胛牽引作痛, 時發時止. 白芥子ㆍ木鼈子 各一兩, 沒藥ㆍ木香ㆍ桂心 各二錢半. 右爲末, 每取一錢, 溫酒調下. 《得效》
DP	五靈脂散
SS	治風, 寒, 濕, 氣, 血壅滯, 臂胛疼痛. 五靈脂ㆍ荊芥穗ㆍ防風ㆍ羌活ㆍ獨活ㆍ穿山甲ㆍ骨碎補ㆍ草烏(製)ㆍ甘草節 各五錢, 麝香 半錢. 右爲末, 每二錢, 溫酒調, 臨睡服. 《得效》
DP	應痛元
SS	治折傷後爲風寒濕所侵, 手足疼痛. (生)蒼朮ㆍ破古紙(半生半炒)ㆍ骨碎補ㆍ穿山甲(桑灰炒爲珠)ㆍ(生)草烏 各二兩, 茴香 一兩半. 右將草烏剉如麥大, 同連皮生薑四兩擂爛, 淹兩宿焙乾. 同前藥爲末, 酒糊和丸梧子大, 溫酒下五十丸. 少麻無妨. 《得效》


CC	痰飮多爲臂痛
ZZ	凡人忽患, 胸背手脚腰胯隱痛不可忍, 連筋骨牽引釣痛, 坐臥不寧, 時時走易不定, 意謂是風證, 或疑是癰疽, 皆非也. 此乃痰涎伏在心膈上下, 變爲此疾. 《集要》
ZZ	治臂痛不能擧, 或左右時復轉移, 由伏痰在中脘停滯, 脾氣不得流行, 上與氣搏. 四肢屬脾, 滯而氣不升, 故上行攻臂, 其脈沈細者, 是也. 氣實者, 控涎丹方見痰門最效. 宜用半硝丸ㆍ消痰茯苓丸. 《入門》
ZZ	痰飮臂痛, 宜加減茯苓丸ㆍ芎活湯ㆍ半夏芩朮湯.
ZZ	臂痛, 或麻木, 或戰掉, 皆痰飮所作, 二陳湯方見痰門, 呑下靑州白元子方見痰門.
DP	半硝丸
SS	治痰飮流注疼痛. 半夏 二兩, 風化硝 一兩. 右爲末, 薑汁糊和丸梧子大, 薑湯下五十丸. 《入門》
DP	消痰茯苓丸
SS	治痰飮流注, 臂痛不能擧, 時復轉移, 脈沈細. 半夏 二兩, 赤茯苓 一兩, 枳殼 五錢, 朴硝 二錢半. 右爲末, 薑汁糊和丸梧子大, 薑湯下三五十丸. 無朴硝, 則以焰硝代之.
SS	有人爲痰飮所苦, 兩手戰掉, 痛不能擧, 服此卽愈. 《得效》
DP	加減茯苓丸
SS	治濕痰壅滯, 經絡不通, 兩臂作痛, 不能梳洗. 半夏 三兩(以白礬ㆍ皂角ㆍ生薑 各一兩煎湯, 浸七日取用), 陳皮(鹽水炒)ㆍ白芍藥(酒炒)ㆍ黃芪(鹽水炒) 各二兩, 白茯苓 一兩半, 朴硝 一兩三錢, 海桐皮(酒洗)ㆍ薑黃ㆍ木瓜 各一兩, 薄桂ㆍ甘草 各五錢. 右爲末, 薑汁, 竹瀝糊和丸梧子大, 白湯下百丸. 《醫鑑》
DP	芎活湯
SS	治水飮停注經絡, 發爲臂痛. 川芎ㆍ半夏ㆍ赤茯苓ㆍ獨活ㆍ陳皮ㆍ枳殼 各一錢, 白朮ㆍ甘草 各五分. 右剉, 作一貼, 薑 五片, 水煎服. 《得效》
DP	半夏芩朮湯
SS	治痰飮臂痛不能擧. 半夏ㆍ蒼朮 各一錢半, 片芩(酒炒)ㆍ白朮ㆍ南星(炮)ㆍ香附子 各七分, 陳皮ㆍ赤茯苓 各五分, 威靈仙ㆍ甘草 各三分. 右剉, 作一貼, 薑 五片, 水煎服. 《正傳》


CC	臂痛有六道經絡
ZZ	當以兩手伸直, 其臂貼身垂下, 大指居前, 小指居後而定之, 則其臂臑之前廉痛屬陽明經, 後廉痛屬太陽經, 外廉痛屬少陽經, 內廉痛屬厥陰經, 內前廉痛屬太陰經, 內後廉痛屬少陰經. 視其何經, 而用鍼藥治之也. 《東垣》


CC	風淫末疾
ZZ	詳見風門.


CC	結陽證
ZZ	詳見浮腫.


CC	十指麻木
ZZ	詳見皮部.


CC	肩臂骨脫臼
ZZ	兩肩頭冷疼, 尤不可忽, 屢見將中風人. 臂骨脫臼, 不與肩相連接, 多有治不愈者. 要之, 纔覺肩上冷疼, 必先灸肩髃等穴, 毋使至於此極可也. 《資生》
ZZ	留飮之證, 四肢歷節痛, 氣短脈沈, 久則令人骨節蹉跌. 宜導痰湯方見痰門加減用之. 《入門》


CC	手循衣撮空摸床
ZZ	傷寒熱病之極, 手循衣撮空摸床者, 凶. 産後血脫, 亦有此證. 《綱目》
ZZ	病人手尋衣領, 及亂捻物者, 肝熱也. 手搯眉目鼻面者, 肺熱也. 《綱目》
ZZ	傷寒熱病, 尋衣撮空, 許學士說作肝熱, 風淫末疾. 此論雖然莫若斷之爲肺熱似爲愈矣. 其人必譫言妄語. 經曰, 肺邪入心爲譫語, 兼上焦有疾, 肺必主之. 手經者, 上焦也. 此肺之體, 肝之用. 肝主血, 血者, 陰物也. 陰不能自動. 盖肺主氣, 爲氣所鼓舞, 故靜者得動. 一者說肝之用, 一者說肺之體, 此天地互爲體用也. 《東垣》


CC	心虛手振
ZZ	心虛手振, 見神門. 酒客手振, 見內傷.


CC	手爪占病
ZZ	內經曰, 肝之合筋也. 其榮爪也.
ZZ	肝熱者, 色蒼而爪枯. 《內經》
ZZ	病人爪甲白者, 不治.
ZZ	病人爪甲靑者, 死.
ZZ	病人手足爪甲下肉黑者, 八日死.
ZZ	病人手掌腫無文者, 死. 《扁鵲》


CC	代指
ZZ	代指者, 指頭先腫, 焮熱掣痛, 然後於爪甲邊結膿潰破, 甚者, 爪甲俱脫. 《入門》
ZZ	代指, 亦謂之天蛇頭瘡. 《綱目》
ZZ	天蛇頭瘡, 開口腫痛, 以雄黃, 入雞子內, 以患指浸其中一宿, 次早, 更以蜈蚣燒烟, 熏病指一二次, 卽消. 《入門》
ZZ	治代指, 蒲公英, 與蒼耳草等分爲末, 好醋濃煎, 浸洗卽愈. 《丹心》
ZZ	蒲公英擣細, 水和去滓服之, 滓盫患處, 累效. 《丹心》
ZZ	手指忽腫痛, 名爲代指, 焰焇煎湯淋漬之. 又取烏梅核中仁爲末, 醋調成膏, 入指漬之, 自愈. 《本草》
ZZ	又猪脂和蚯蚓擣爛付之. 又田螺生擣碎付之. 《本草》
ZZ	生雞卵開一孔, 將指浸之, 三箇卽愈. 《綱 目》
ZZ	手足觸木惡刺, 及狐尿刺腫痛, 蒲公英摘取白汁, 多塗, 立差. 《入門》


CC	手足皸裂
ZZ	冬月手足皸裂作痛, 宜用黃蠟膏ㆍ臘享膏方見雜方.
ZZ	手足皸裂, 取生薑汁ㆍ紅糟ㆍ白鹽ㆍ臘猪脂同硏爛炒熱, 擦入皸內, 一時雖痛, 少頃卽安. 《綱目》
ZZ	冬月冒涉凌凍, 面目手足皸裂, 血出作痛, 猪腦髓, 着熱酒中以洗之, 差. 《本草》
ZZ	又兎腦髓生塗之, 雀腦髓亦可. 《本草》
ZZ	又百沸湯洗後, 油髮(灰)付之卽安. 白芨末, 水調塗之, 亦效. 《丹心》
DP	黃蠟膏
SS	治冬月手足皸裂作痛. 淸油五錢, 慢火煎沸, 入黃臘一塊再煎, 候熔入胡粉, 五倍子末各少許, 熬令紫色爲度. 先以熱湯洗患處, 火上烘乾, 用藥付上, 以紙貼之, 其痛立止, 入水亦不落. 《得效》


CC	單方
XX	凡十四種.
DP	羌活
SS	治肢節痛. 煎湯服之. 《東垣》
DP	防風
SS	治四肢拘攣. 煎湯服, 或丸服. 《本草》
DP	細辛
SS	治手足拘急. 或煎服, 或末服皆佳. 《本草》
DP	蒼耳子
SS	主四肢拘攣痛. 取三兩炒搗末, 水一升半煎至半, 去滓呷服. 《本草》
DP	天麻
SS	主四肢拘攣. 水煎服, 或蒸熟食. 或生食幷佳. 《本草》
DP	淫羊藿
SS	治四肢不仁. 水煎服, 或浸酒服幷佳. 《本草》
DP	地膚草
SS	主手足煩疼. 水煮服, 日三. 《本草》
DP	桑枝茶
SS	療臂痛. 可常飮之. 有人療兩臂痛, 百藥不效, 服此卽愈. 《綱目》
DP	五倍子
SS	治手足皸裂. 搗爲末, 調牛腦髓塡封卽愈. 《得效》
DP	松脂
SS	療代指. 入蠟熔化, 候溫, 以籠指頭卽差. 《本草》
DP	醬淸
SS	治手指掣痛. 和蜜溫漬之卽愈. 《本草》
DP	鹿髓脂
SS	主四肢不隨. 和酒服之, 佳. 《本草》
DP	馬糞
SS	治毒熱攻手足腫痛欲脫. 水煮馬糞, 取汁溫漬之. 《本草》
DP	虎骨酒
SS	治臂脛痛, 不計深淺皆效. 虎脛骨(熬黃擣末) 二兩, 羚羊角(屑) 一兩, 白芍藥(剉) 二兩. 右以好酒五升浸之, 春夏七日, 秋冬倍之. 每日, 空腹飮一盃, 冬月欲速服, 銀器盛, 置爐中三兩日, 卽可服. 《本草》


CC	鍼灸法
ZZ	靈樞曰, 手陽明之脈病, 肩前臑痛, 大指次指痛不用.
ZZ	手太陽之脈病, 肩似拔, 臑似折.
ZZ	手少陽之脈病, 肩臑肘臂外皆痛, 小指次指不用.
ZZ	手厥陰之脈病, 手心熱, 肘臂攣急, 腋腫.
ZZ	手太陰之脈病, 臑臂內前廉痛厥, 掌中熱.
ZZ	手少陰之脈病, 臑臂內後廉痛厥, 掌中熱痛, 隨其經鍼灸之.
ZZ	肩髃, 係兩手之安否. 《資生》
ZZ	五指拘攣, 取三間ㆍ前谷. 《綱目》
ZZ	五指皆痛, 取陽池ㆍ外關ㆍ合谷. 《綱目》
ZZ	兩手攣急偏枯, 取大陵. 《綱目》
ZZ	肘攣筋急, 取尺澤. 《綱目》
ZZ	肩不可動, 臂不可擧, 取肩髃ㆍ巨骨ㆍ淸冷淵ㆍ關衝. 《東垣》
ZZ	臂膊痛麻痺, 取肩髃ㆍ手三里ㆍ外關ㆍ肩井ㆍ曲池ㆍ手上廉ㆍ合谷. 《綱目》
ZZ	肘痛不可屈伸, 取天井ㆍ尺澤. 《綱目》
ZZ	肘臂腕痛, 取前谷ㆍ液門ㆍ中渚. 《綱目》
ZZ	臂痠攣, 取肘髎ㆍ竅陰ㆍ尺澤ㆍ前谷ㆍ後谿. 《綱目》
ZZ	腕痛, 取陽谿ㆍ曲池ㆍ腕骨. 《綱目》
ZZ	兩胛痛, 取肩井ㆍ支溝. 《綱目》


BB	足


CC	足部度數
ZZ	靈樞曰, 橫骨上廉以下至內輔之上廉, 長一尺八寸. 內輔之上廉以下至下廉, 長三寸半. 內輔下廉下至內踝, 長一尺三寸. 內踝以下至地, 長三寸. 膝膕以下至跗屬, 長一尺六寸. 跗屬以下至地, 長三寸.
ZZ	髀樞以下至膝中, 長一尺九寸. 膝以下至外踝, 長一尺六寸. 外踝以下至京骨, 長三寸. 京骨以下至地, 長一寸.
ZZ	兩髀之間, 廣六寸半. 足長一尺二寸, 廣四寸半. 《靈樞》


CC	足領髀股膝臏腨脛腕
ZZ	膝上曰髀, 膝上骨曰髀骨. 髀骨與髖骨接處曰髀樞穴名也. 髀內曰股, 髀外曰腿. 腿下脛上接處曰膝, 膝之盖骨曰臏. 膝下曰脛, 一名曰骭. 膝下之骨曰䯒骨, 䯒骨之外骨曰輔骨. 脛之後魚腹曰腨, 一云, 足肚曰腨. 脛下跗上接處曰腕, 腕骨曰踝. 《銅人》
ZZ	足通謂之脚, 脚者, 却也. 以其坐時, 却在後也. 《回春》


CC	脈法
ZZ	脚氣之脈其狀有四, 浮弦爲風濡弱濕氣, 遲濇因寒洪數熱鬱. 《脈訣》
ZZ	微滑者虛, 牢堅者實. 《正傳》
ZZ	脚氣之脈, 浮爲風, 緊爲寒, 緩細爲濕, 洪數爲熱. 又曰, 沈而弦者爲風, 沈而緊者爲寒, 沈細爲濕, 沈數爲熱. 《三回》
ZZ	脾脈緩甚痿厥. 《內經》
ZZ	尺脈虛弱, 緩濇而緊, 病爲足痛, 或是痿病. 《脈訣》
ZZ	痿脈, 多浮而大. 《子和》
ZZ	診人痿躄, 其脈虛者生, 緊急疾者死. 《脈經》


CC	厥有寒熱
ZZ	王太僕云, 厥者, 氣逆上也. 世謬傳爲脚氣. 內經曰, 寒厥者, 手足寒也. 熱厥者, 手足熱也. 盖陽衰於下則爲寒厥, 陰衰於下則爲熱厥, 陰陽之氣不相接續則爲厥. 《綱目》
ZZ	厥證, 多以不勝乘其所勝. 如腎移寒於脾, 則爲寒厥, 心移熱於腎, 則爲熱厥. 《入門》
ZZ	厥論寒熱, 皆由腎之精氣內竭而成也. 《綱目》
DD	寒厥
ZZ	黃帝曰, 寒厥之爲寒也, 必從五指而上於膝者, 何也. 岐伯對曰, 陰氣起於五指之裏, 集於膝下, 而聚於膝上, 故陰氣勝, 則從五指至膝上寒. 其寒也, 不從外, 皆從內也. 《內經》
ZZ	帝曰, 寒厥何爲而然也. 岐伯曰, 前陰者, 宗筋之所聚, 太陰陽明之所合也. 春夏, 則陽氣多而陰氣少, 秋冬, 則陰氣盛而陽氣衰. 此人者, 以秋冬奪於所用, 下氣上爭, 不能復, 精氣溢下, 邪氣因從而上之也. 氣因於中, 陽氣衰, 不能滲營其經絡, 陽氣日損, 陰氣獨作. 故手足爲之寒也. 《內經》
ZZ	內經曰, 腎虛, 則淸厥意不樂. 又曰, 下虛則厥.
ZZ	寒厥, 脈沈數實爲熱. 東垣治一人, 脚膝尻臀皆冷, 脈沈數有力, 用滋腎丸方見小便再服而愈. 又治一人, 上熱下寒, 用旣濟解毒湯, 良愈. 則寒厥用藥, 不可不審. 《綱目》
ZZ	寒厥, 宜十全大補湯方見虛勞, 加附子, 或當歸四逆湯方見寒門. 《入門》
DD	熱厥
ZZ	黃帝曰, 熱厥之爲熱也, 必起於足下者, 何也. 岐伯曰, 陽氣起於足五指之表, 陰脈者, 集於足下, 而聚於足心, 故陽氣勝則足下熱也. 《內經》
ZZ	帝曰, 熱厥何如而然也. 岐伯曰, 酒入於胃, 則絡脈滿而經脈虛. 脾主爲胃行其津液者也. 陰氣虛則陽氣入, 陽氣入則胃不和, 胃不和則精氣竭, 精氣竭則不營其四肢也. 此人必數醉若飽以入房, 氣聚於脾中, 不得散, 酒氣與穀氣相搏, 熱盛於中, 故熱遍於身, 內熱而尿赤也. 夫酒氣盛而慓悍, 腎氣日衰, 陽氣獨勝, 故手足爲之熱也. 《內經》
ZZ	熱厥, 宜升陽散火湯ㆍ火鬱湯方幷見火門.
ZZ	厥論寒熱, 皆由腎之精氣內竭而成也. 《綱目》


CC	脚氣異名
ZZ	脚氣古謂之緩風, 又謂之厥者, 是古今之異名也. 有乾濕之分, 其脚腫者, 名濕脚氣, 不腫者, 名乾脚氣. 漸而至於足脛腫大如瓜瓠者, 有之. 《醫鑑》


CC	脚氣病因
ZZ	脚氣之疾, 實水濕之所爲也. 其爲病, 有證無名, 脚氣之稱, 自蘇敬始, 關中河朔無有也. 惟南方, 地下水寒, 其淸濕之氣中於人, 必自足始. 故經曰, 淸濕襲虛, 則病起於下, 是也. 《綱目》
ZZ	南方者, 其地下, 水土弱, 霧露之所聚也. 江東嶺南, 春夏之交, 山林蒸鬱, 風濕毒氣爲甚, 足或感之, 遂成瘴毒脚氣. 《東垣》
ZZ	水性潤下, 氣不能呴, 故下疰於足脛. 積久而作腫痛, 此飮食下流之所致也. 內經曰, 太陰之勝, 火氣內鬱, 流散於外, 足脛胕腫, 飮發於中, 胕腫於下, 加之房事不節, 陰盛陽虛, 遂成痼疾. 孫眞人云, 古人少有此疾, 自永嘉南渡, 衣冠士人多有之, 亦此意也. 《東垣》
ZZ	凡脚氣之病, 始起甚微, 多不令人識也. 食飮嬉戱, 氣力如故. 惟卒起, 脚屈伸不能動爲異耳. 《千金》
ZZ	內經曰, 傷於濕者, 下先受之. 盖足居于下, 而多受其濕. 濕鬱生熱, 濕熱相博, 其病乃作. 東南卑濕之地, 比比皆是, 西北高燥之地, 鮮有之. 古方名爲緩風, 宋元以來呼爲脚氣, 雖有外感, 內傷之殊, 其濕熱之患則一也. 《正傳》


CC	脚氣病證
ZZ	靈樞曰, 脾有邪, 其氣流于兩股一作髀, 腎有邪, 其氣流于兩膕.
ZZ	蹠跛, 寒風濕之病也. 《內經》
ZZ	脚氣外證, 全類傷寒. 但初起, 脚膝軟弱, 頑痺, 轉筋, 赤腫爲異耳. 《入門》
ZZ	脚氣爲病, 雖起於足, 實周乎身. 或壯熱頭痛, 或百節拘攣, 或十指走注, 或轉筋急痛, 或小腹不仁, 以至胸滿喘息, 煩悶怔忪, 昏憒羞明, 腹痛下利, 嘔噦痰涎, 惡聞食氣, 大便小便多是秘澁, 自腿至膝, 自脛及踝, 屈弱頑痺, 攣急痠疼, 或焮不焮, 或腫不腫, 皆其候也. 其傳足六經, 外證與傷寒頗類, 但卒然脚痛爲異耳. 《直指》
ZZ	人黑瘦者易治, 肥大肉厚赤白者難愈. 黑人耐風濕, 赤白者不耐風濕. 瘦人肉硬, 肥人肉軟, 肉軟則受病難愈. 《千金》


CC	脚氣治法
ZZ	脚氣是爲壅疾, 治以宣通之劑, 使氣不能成壅. 壅旣成而盛者, 砭惡血而去其重勢. 經曰, 蓄則腫熱, 砭射之後, 以藥治之. 《綱目》
ZZ	脚氣之疾, 自古皆尙疏下, 爲疾壅故也. 然不可太過, 太過則損傷脾胃. 又不可不及, 不及則使壅氣不能消散. 《東垣》
ZZ	脚氣之疾, 皆由氣實而死, 終無一人, 以服藥致虛而殂. 故其病皆不得大補, 亦不可大瀉. 縱甚虛羸, 亦須微微通泄, 亦宜時取汗也. 《千金》
ZZ	治法大要, 疏導大便, 使毒氣得泄而後愈. 其補湯淋洗, 皆醫家之大戒也. 《直指》
ZZ	脚痛患在風濕, 風則用烏藥順氣散方見風門, 濕則不換金正氣散方見寒門, 加赤茯苓ㆍ生乾薑. 《直指》
ZZ	治法, 用蒼朮ㆍ白朮以治濕, 黃芩ㆍ黃柏ㆍ知母以治熱, 當歸ㆍ芍藥ㆍ地黃, 以調血, 木瓜ㆍ檳榔以調氣, 羌活ㆍ獨活以利關節而散風濕. 兼用木通ㆍ防己ㆍ牛膝, 引諸藥下行, 此爲治之大法. 淸熱瀉濕湯亦可. 《醫鑑》
ZZ	濕熱在三陽, 則宜神秘左經湯, 在太陽, 則宜麻黃左經湯, 在少陽, 則宜半夏左經湯, 在陽明, 則宜大黃左經湯, 或加味敗毒散. 通宜檳蘇散. 《入門》
ZZ	濕熱在三陰, 則宜羌活導滯湯ㆍ除濕丹方見濕門ㆍ三花神祐丸方見下門ㆍ搜風丸ㆍ枳實大黃湯ㆍ開結導引丸ㆍ當歸拈痛湯. 《入門》
ZZ	氣血虛者, 宜獨活寄生湯ㆍ羌活續斷湯. 《入門》
ZZ	寒濕盛, 則宜勝駿丸ㆍ捉虎丹.
ZZ	病久者, 宜卷柏散. 熱甚者, 宜二炒蒼柏散ㆍ加味蒼柏散. 腫甚, 宜勝濕餠子ㆍ桑白皮散.
DP	淸熱瀉濕湯
SS	治濕熱, 脚氣腫痛諸證. 蒼朮ㆍ黃柏(鹽酒炒) 各一錢, 紫蘇葉ㆍ赤芍藥ㆍ木瓜ㆍ澤瀉ㆍ木通ㆍ防己ㆍ檳榔ㆍ枳殼ㆍ香附子ㆍ羌活ㆍ甘草 各七分. 右剉, 作一貼, 水煎服. 痛加木香, 腫加大腹皮, 熱加黃連ㆍ大黃. 《正傳》
DP	神秘左經湯
SS	治風寒暑濕流注足三陽經, 脚膝拘攣腫痛. 麻黃ㆍ桂心ㆍ黃芩ㆍ枳殼ㆍ柴胡ㆍ赤茯苓ㆍ半夏ㆍ羌活ㆍ防風ㆍ厚朴ㆍ白薑ㆍ小草ㆍ防己ㆍ麥門冬ㆍ乾葛ㆍ細辛ㆍ甘草 各五分. 右剉, 作一貼, 薑三棗二, 煎服. 《得效》
DP	麻黃左經湯
SS	治四氣流注足太陽經, 腰脚攣痺重痛, 增寒發熱, 無汗惡寒, 或自汗, 頭疼, 眩暈. 羌活 一錢, 麻黃ㆍ乾葛ㆍ白朮ㆍ細辛ㆍ赤茯苓ㆍ防己ㆍ桂心ㆍ防風ㆍ甘草 各七分. 右剉, 作一貼, 煎法同上. 《三因》
DP	半夏左經湯
SS	治足少陽經爲四氣流注, 發熱腫痛, 腰脚引痛. 柴胡 一錢半, 乾葛ㆍ半夏ㆍ赤茯苓ㆍ白朮ㆍ細辛ㆍ麥門冬ㆍ桂心ㆍ防風ㆍ白薑ㆍ黃芩ㆍ小草ㆍ甘草 各五分. 右剉, 作一貼, 煎法同上. 《三因》
DP	大黃左經湯
SS	治四氣流注足陽明經, 腰脚赤腫, 痛不可行, 大小便秘澁. 大黃 一錢, 羌活ㆍ茯苓ㆍ細辛ㆍ前胡ㆍ枳殼ㆍ厚朴ㆍ黃芩ㆍ杏仁ㆍ甘草 各七分. 右剉, 作一貼, 煎法同上. 《三因》
DP	加味敗毒散
SS	治三陽經脚氣流注, 脚踝焮熱赤腫, 寒熱自汗. 卽人參敗毒散方見寒門 一兩, 加大黃ㆍ蒼朮 各一錢. 右剉, 作一貼, 入薑 三片, 薄荷七葉, 同煎服. 《得效》
DP	檳蘇散
SS	治風濕脚氣, 腫痛拘攣, 用此疏通氣道. 蒼朮 二錢, 香附子ㆍ紫蘇葉ㆍ陳皮ㆍ木瓜ㆍ檳榔ㆍ羌活ㆍ牛膝 各一錢, 甘草 五分. 右剉, 作一貼, 入薑 三片, 葱白 三莖, 同煎服. 《十三方》
DP	羌活導滯湯
SS	治脚氣初發, 一身盡痛, 或肢節腫痛, 便尿阻隔, 先以此導之, 後用當歸拈痛湯除之. 大黃(酒煨) 二錢四分, 羌活ㆍ獨活 各一錢二分, 防己ㆍ當歸尾 各七分, 枳實 五分. 右剉, 作一貼, 水煎服, 微利卽止. 《東垣》
DP	當歸拈痛湯
SS	治濕熱脚氣腫痛. 羌活ㆍ茵蔯(酒炒)ㆍ黃芩(酒炒)ㆍ甘草(灸) 各一錢, 知母ㆍ澤瀉ㆍ赤茯苓ㆍ猪苓ㆍ白朮ㆍ防己 各六分, 人參ㆍ苦參ㆍ升麻ㆍ乾葛ㆍ當歸ㆍ蒼朮 各四分. 右剉, 作一貼, 水二盞, 浸藥少時, 煎至一盞, 空心, 臨臥各一服. 《寶鑑》
SS	一相公領兵至南方, 忽得脚氣, 遍身微腫, 其痛手不可近, 足脛尤甚. 內經云, 飮發於中, 胕腫於下. 又云, 諸痛爲實, 血實宜決之. 以三稜鍼數刺腫上, 血突出高二尺餘, 漸漸如線, 其色黑紫, 頃時, 腫消痛減, 以當歸拈痛湯服之, 是夜得睡, 明日再服而愈. 《寶鑑》
DP	搜風丸
SS	治脚氣腫痛. 黑牽牛子(生取頭末) 二兩, 大黃ㆍ檳榔ㆍ枳實 各五錢. 右爲末, 糊丸梧子大, 米飮下三五十丸. 《丹心》
DP	枳實大黃湯
SS	治濕熱脚氣腫痛. 大黃(酒煨) 三錢, 羌活 一錢半, 當歸 一錢, 枳實 五分. 右作一貼, 水煎, 空心服. 《寶鑑》
SS	廉平章, 體肥, 得脚氣, 微腫皆赤色, 足脛腫痛, 不可忍, 手不敢近. 投以當歸拈痛湯一貼, 其痛減半, 再服腫痛悉除. 又以三稜鍼刺爪甲端, 多出黑血, 赤腫全去. 數日因食麪復痛, 再以枳實大黃湯治之. 《寶鑑》
DP	開結導引丸
SS	治脚氣, 因食積流注, 心下痞悶. 陳皮ㆍ白朮ㆍ澤瀉ㆍ茯苓ㆍ神麴ㆍ麥芽ㆍ半夏(薑製) 各一兩, 枳實ㆍ靑皮ㆍ乾薑 各五錢, 巴豆霜 一錢半. 右爲末, 蒸餠和丸梧子大, 溫水下五七十丸. 《寶鑑》
SS	一名開鬱導飮丸. 《丹心》
DP	獨活寄生湯
SS	治肝腎虛弱, 筋攣骨痛, 脚膝偏枯, 緩弱冷痺. 獨活ㆍ當歸ㆍ白芍藥ㆍ桑寄生 各七分, 熟地黃ㆍ川芎ㆍ人參ㆍ白茯苓ㆍ牛膝ㆍ杜冲ㆍ秦芃ㆍ細辛ㆍ防風ㆍ肉桂 各五分, 甘草 三分. 右剉, 作一貼, 薑 三片, 水煎, 空心服. 《回春》
DP	羌活續斷湯
SS	治脚氣, 肝腎虛弱, 筋攣骨痛. 羌活ㆍ防風ㆍ白芷ㆍ細辛ㆍ杜冲ㆍ牛膝ㆍ秦芃ㆍ續斷ㆍ熟地黃ㆍ當歸ㆍ人參ㆍ白芍藥ㆍ赤茯苓ㆍ桂心ㆍ川芎 各五分. 右剉, 作一貼, 薑 三片, 水煎服.
SS	獨活寄生湯, 桑寄生, 無眞者, 世以他寄生代之, 爲害不少. 故今去寄生代續斷, 又以羌活代獨活, 功效殊勝. 《辨疑》
DP	勝駿丸
SS	治脚氣, 拘攣疼痛, 行步不隨, 去一切足弱病. 木瓜 四兩, 當歸(酒浸)ㆍ天麻(酒浸)ㆍ牛膝(酒浸)ㆍ酸棗仁(炒)ㆍ熟地黃(酒浸)ㆍ防風 各二兩, 全蝎(去毒) 一兩, 附子 一枚(炮去皮臍), 乳香ㆍ沒藥ㆍ羌活ㆍ木香ㆍ甘草 各五錢, 麝香 二錢. 右爲末, 生地黃 二斤, 洗淨杵爛如泥, 好酒四升同煮如膏, 和前藥擣令堅, 每一兩作十丸, 每取一丸, 臨睡, 細嚼酒下. 或丸如梧子, 酒下五十丸亦可. 服至半月, 行步如飛, 故名曰勝駿. 《三因》
SS	冬月不用地黃, 只煉蜜作丸. 《入門》
DP	捉虎丹
SS	治脚氣, 走注疼痛不可忍. 五靈脂ㆍ白膠香ㆍ草烏(黑豆同煮去豆)ㆍ木鰵子ㆍ地龍 各一兩半, 乳香ㆍ沒藥ㆍ當歸 各七錢半, 麝香ㆍ松烟墨(煆) 各二錢半. 右爲末, 糯米糊和丸芡實大, 每一丸, 空心, 溫酒化下. 趕到脚面, 赤腫不散, 再服一丸. 趕至脚心中, 出黑汗, 乃除根. 《入門》
SS	一名一粒金丹. 《丹心》
DP	卷柏散
SS	治遠年脚氣難治, 此方特效. 卷柏(東向者佳, 先以鹽水煮半日, 卽甘冷水煮半日焙乾, 黑牽牛子頭末)ㆍ甘遂ㆍ檳榔. 右各爲末, 不得相雜. 每服每件各取一錢, 惟檳榔二錢. 五更初, 濃煎葱白湯調下, 至辰巳時, 取下惡物如魚凍. 虛人減半服, 隨喫淡粥, 更服湯藥, 如淸熱瀉濕湯調之. 《得效》
DP	二炒蒼柏散
SS	治濕熱脚氣, 令足膝痛, 或赤腫脚骨間作熱痛. 雖一點, 能令步履艱苦, 令人痿躄, 百用百效. 蒼朮(泔浸一日夜鹽炒)ㆍ黃柏(酒浸一日夜焦炒) 各四兩. 右剉, 五錢, 水煎服, 或水和丸服亦可. 《入門》
SS	一名蒼朮散. 《得效》
SS	作丸, 名二妙丸.
DP	加味蒼柏散
SS	治濕熱脚氣痿躄. 蒼朮 一錢, 白朮 八分, 知母ㆍ黃柏ㆍ黃芩 各六分, 當歸ㆍ芍藥ㆍ生地黃 各四分, 木瓜ㆍ檳榔ㆍ羌活ㆍ獨活ㆍ木通ㆍ防己ㆍ牛膝 各三分, 甘草 一分. 右剉, 作一貼, 薑 三片, 水煎服. 《入門》
DP	勝濕餠子
SS	治遠年脚氣, 足脛腫如瓜瓠者. 黑丑(二兩取頭末) 五錢, 白丑(二兩取頭末) 五錢, 甘遂 五錢. 右爲極細末, 用蕎麥麪一兩半, 調水和藥, 捏爲餠子, 如折三錢大, 放飯上蒸熟, 每一餠, 空心, 茶淸嚼下, 以利爲度. 《正傳》
DP	桑白皮散
SS	治脚氣, 浮腫尿澁, 氣急腹滿. 赤茯苓 二錢, 木香ㆍ防己ㆍ大腹子 各一錢二分, 桑白皮ㆍ郁李仁 各一錢, 蘇葉ㆍ木通ㆍ檳榔ㆍ靑皮 各七分. 右剉, 作一貼, 薑 三片, 煎服. 《活人》


CC	脚氣危證
ZZ	凡脚氣, 覺病候有異, 卽須急治之. 稍緩則氣上肩息, 胸脇逆滿. 急者, 死不旋踵, 寬者, 數日必死, 不可不急治也. 但見心下急, 氣喘不停, 或自汗出, 或乍熱乍寒, 其脈促短而數, 嘔吐不止者, 死. 《千金》
ZZ	上氣脈數, 不得臥者, 亦死. 《千金》
ZZ	脚氣之病, 其小腹頑痺不仁者, 多不腫. 小腹頑, 後不過三五日, 卽令人嘔吐, 名曰脚氣入心, 死在朝夕. 《千金》
ZZ	脚氣, 脈浮大而緊駃, 此最惡脈也. 若細而駃, 同是惡脈. 《千金》
ZZ	脚氣入心, 則恍惚譫妄, 嘔吐不食, 左寸脈乍大乍小, 乍有乍無者, 死. 宜杉節湯ㆍ三脘散, 或三和散方見氣門, 加烏藥救之. 《綱目》
ZZ	入腎則腰脚腫, 小便不通, 氣上喘急, 目與額皆黑, 左尺脈絶者, 死. 宜八味元, 去山藥救之. 盖少陰腎經, 脚氣入腹, 上氣喘急, 此證最急, 以腎乘心, 水剋火, 死不旋踵, 此藥救之. 又四物湯, 加炒黃柏煎服, 外以附子末, 津唾調, 付涌泉穴, 以艾灸之, 引熱下行. 《丹心》
ZZ	脚氣入腹, 喘急欲死, 宜木萸湯ㆍ杉節湯ㆍ三將軍元ㆍ烏藥平氣湯救之. 《入門》
DP	杉節湯
SS	治脚氣入腹衝心, 危急欲絶, 以此救之. 杉木節 四兩, 大腹皮 一兩, 檳榔 七箇, 靑橘葉 四十九片, 無則用皮. 右剉, 作一貼, 以順流水煎服. 《正傳》
SS	柳子厚謫南方, 得脚氣衝心痞絶, 脇下有塊, 大如石, 不省人. 有人傳此方, 服之, 半食頃, 大下三次, 氣通塊散而甦. 其法童便三升, 煮取一升, 分二服. 《綱目》
DP	三脘散
SS	治脚氣衝心痞悶, 便尿澁滯. 獨活ㆍ白朮ㆍ木瓜ㆍ大腹皮ㆍ紫蘇葉 各一錢, 檳榔(麪裹煨麤末)ㆍ陳皮ㆍ沈香ㆍ木香ㆍ川芎 各七分, 甘草(灸) 五分. 右麤末, 每三錢, 水煎服, 取利爲效. 《活人》
DP	木萸湯
SS	治脚氣入腹, 喘悶欲死. 木瓜ㆍ檳榔 各二錢半, 吳茱萸 一錢半. 右剉, 作一貼, 水煎服. 《入門》
DP	三將軍元
SS	治脚氣衝心, 大便不通. 吳茱萸ㆍ木瓜ㆍ大黃 各等分. 右末, 米糊和丸梧子大, 枳殼湯下五七十丸. 《得效》
DP	烏藥平氣湯
SS	治脚氣上攻, 昏眩喘促. 烏藥 一錢, 茯神ㆍ人參ㆍ白朮ㆍ川芎ㆍ當歸ㆍ木瓜ㆍ白芷ㆍ五味子ㆍ紫蘇葉 各七分, 甘草 三分. 右剉, 作一貼, 薑 五片, 棗 二枚, 煎服. 《三因》


CC	脚氣禁忌法
ZZ	第一忌嗔. 嗔則心煩, 脚氣發. 第二禁大語. 大語則傷肺, 亦發動. 又不得露足當風, 入水以冷水洗脚. 雖夏月, 常須着綿裩, 至冬寒, 倍令兩脛溫煖, 得微汗爲佳. 常令按摩, 數勞動關節, 令氣血通暢, 此養生之要, 拒風濕之法也. 《外臺》
ZZ	每至丑寅日, 割手足甲, 割小侵肉, 去氣. 《外臺》
ZZ	凡飮食之後, 宜緩行二三百步, 疲倦卽止. 如此則不能成壅也. 《東垣》
ZZ	每朝早飯, 任意飽食, 午飯少食, 晩飯不食, 彌佳. 夜食則血氣壅滯, 而愈增腫痛矣. 《寶鑑》
ZZ	凡飮食酒麪潼酪, 勿使過度, 過度則脚氣發. 慾不可縱, 嗜慾多則脚氣亦發. 《東垣》
ZZ	脚氣之病, 極忌房室. 勿食牛ㆍ羊ㆍ魚肉ㆍ葱ㆍ蒜ㆍ韭ㆍ菘菜ㆍ酒ㆍ麪ㆍ酥ㆍ油ㆍ猪ㆍ雞ㆍ鵝ㆍ鴨. 惟食粳粟醬鼓薑椒, 及生果子. 犯禁者, 病不差. 《千金》
ZZ	最忌熱藥蒸泡, 恐逼邪入經絡也. 《入門》


CC	脚氣按摩法
ZZ	涌泉穴, 在足心, 濕氣皆從此入. 日夕之間, 常以兩足赤肉, 更次用一手握指, 一手摩擦, 數目多時, 覺足心熱. 卽將脚指略略動轉, 倦則少歇, 或令人擦之亦得, 終不若自擦爲佳. 脚力强健, 無痿弱痠痛之疾矣. 《養老》


CC	痿病之因
ZZ	內經曰, 肺者, 藏之長也. 爲心之盖也. 有所失亡, 所求不得, 則發肺鳴, 鳴則肺熱葉焦. 故曰, 五藏因肺熱, 肺焦發爲痿躄, 此之謂也.
ZZ	陽明者, 五藏六府之海, 主潤宗筋, 宗筋主束骨而利機關也. 陽明虛則宗筋縱, 帶脈不引, 故足痿不用也. 《內經》
ZZ	心氣熱爲脈痿, 則脛縱而不任地. 肝氣熱爲筋痿, 則筋急而攣. 脾氣熱爲肉痿, 則胃乾而渴, 肌肉不仁. 腎氣熱爲骨痿, 則腰脊不擧, 骨枯而髓減. 《內經》
ZZ	痿謂手足痿弱, 無力以運動也. 由肺金本燥, 燥之爲病, 血衰不能榮養百骸, 故手足痿弱, 不能運動, 猶秋金旺則草木萎落, 病之象也. 痿猶萎也. 《河間》
ZZ	痿之作也, 皆五月六月七月之時. 午者, 少陰君火之位, 未者, 濕土庚金伏火之地, 申者, 少陽相火之分. 故病痿之人, 其脈浮大. 《子和》


CC	痿病治法
ZZ	肺金體燥而居上, 主氣畏火者也. 脾土性濕而居中, 主四肢畏木者也. 火性炎上, 若嗜慾無節, 則水失所養, 火寡于畏而侮所勝, 肺得火邪而熱矣. 木性剛急, 肺受熱則金失所養, 木寡于畏而侮所勝, 脾得木邪而傷矣. 肺熱則不能管攝一身, 脾傷則四肢不能爲用, 而諸痿之病作矣. 瀉南方則肺金淸, 而東方不實, 何脾傷之有. 補北方則心火降, 而西方不虛, 何肺熱之有. 故陽明實則宗筋潤, 能束骨而利機關矣. 治痿之法, 無出於此. 《丹心》
ZZ	東垣, 取黃柏爲君, 黃芪等輔佐以治諸痿, 無一定之方. 有兼痰積者, 有濕多者, 有熱多者, 有濕熱相半者, 有挾氣者. 臨病製方, 其善於治痿者乎. 雖然, 若將理失宜, 醫所不治, 天産作陽, 厚味發熱, 患痿之人, 若不淡薄食味, 吾知其必不能安全也. 《丹心》
ZZ	痿病, 切不可作風治, 用風藥. 《丹心》
ZZ	蒼朮ㆍ黃柏, 治痿之要藥也. 《正傳》
ZZ	肝腎俱虛, 筋骨痿弱, 宜加味四斤元ㆍ五獸三匱丸ㆍ鹿角膠丸ㆍ養血壯筋健步丸.
ZZ	濕熱痿弱, 宜神龜滋陰丸ㆍ三妙丸ㆍ加味二妙丸ㆍ加味四物湯ㆍ滋血養筋湯.
ZZ	長夏濕熱成痿, 宜健步丸ㆍ四製蒼柏丸ㆍ二炒蒼柏散方見上ㆍ淸燥湯.
ZZ	兼濕痰, 二陳湯方見痰門, 加蒼朮ㆍ黃柏ㆍ黃芩ㆍ白朮ㆍ竹瀝ㆍ薑汁. 血虛, 四物湯, 加蒼柏, 氣虛, 四君子湯, 加蒼柏.
DP	加味四斤元
SS	治肝腎俱虛, 脚膝痠疼痿弱, 或受風寒濕氣, 以致脚痛. 牛膝(酒浸) 一兩半, 川烏ㆍ虎脛骨ㆍ肉蓯蓉 各一兩, 乳香ㆍ沒藥 各五錢, 木瓜 一箇(蒸熟). 右爲末, 入木瓜膏和酒糊丸如梧子, 溫酒, 或鹽湯下七十丸. 《濟生》
DP	五獸三匱丸
SS	治肝腎不足, 兩脚痿軟. 鹿茸(酥灸)ㆍ血竭ㆍ虎脛骨(酥灸)ㆍ牛膝(酒浸)ㆍ金毛狗脊(燎去毛) 各一兩, 爲末, 卽五獸也. 另用附子一箇去皮, 剜去中心, 入辰砂細末一兩塡滿. 又用木瓜一枚去皮, 剜去中心, 入附子於內, 以附子末盖口. 卽三匱也. 却以三匱, 正坐於磁缸內, 重湯蒸至極爛, 取出和五獸末, 搗丸芡實大, 木瓜酒化下. 血竭, 一名騏麟竭. 《澹寮》
DP	鹿角膠丸
SS	治兩足痿軟, 久臥不起, 神效. 鹿角膠 一斤, 鹿角霜ㆍ熟地黃 各八兩, 當歸身 四兩, 牛膝ㆍ白茯苓ㆍ兎絲子ㆍ人參ㆍ白朮ㆍ杜冲 各二兩, 虎脛骨ㆍ龜板(幷酥灸) 各一兩. 右爲末, 將鹿角膠入酒烊化, 和丸梧子大, 薑鹽湯呑下百丸. 《正傳》
DP	養血壯筋健步丸
SS	治氣血兩虛, 兩脚痿軟, 不能行動. 熟地黃 四兩, 牛膝(酒浸)ㆍ杜冲(薑汁炒)ㆍ當歸(酒洗)ㆍ蒼朮ㆍ黃柏(鹽水炒) 各二兩, 白芍藥(酒炒) 一兩半, 黃芪(鹽水炒)ㆍ山藥ㆍ五味子ㆍ破故紙(鹽水炒)ㆍ人參ㆍ枸杞子ㆍ兎絲子ㆍ白朮(炒)ㆍ虎脛骨ㆍ龜板(幷酥灸) 各一兩, 防風 六錢, 防己(酒洗) 五錢, 羌活(酒洗) 三錢. 右爲末, 猪脊髓七條, 入煉蜜和丸梧子大, 鹽湯下百丸. 《醫鑑》
DP	神龜滋陰丸
SS	治膏粱之人, 濕熱傷腎, 脚膝痿弱無力. 龜板(酥灸) 四兩, 黃柏ㆍ知母(幷鹽水炒) 各二兩, 枸杞子ㆍ五味子ㆍ瑣陽 各一兩, 乾薑 五錢. 右爲末, 酒糊和丸梧子大, 鹽湯下七十丸. 《綱目》
DP	三妙丸
SS	治濕熱下流, 兩脚麻木痿弱, 或如火烙之熱. 蒼朮(泔浸) 六兩, 黃柏(酒炒) 四兩, 牛膝 二兩. 右爲末, 麪糊和丸梧子大, 薑鹽湯下五七十丸. 《正傳》
DP	加味二妙丸
SS	治兩足如火燎, 從足跗熱起, 漸至腰胯, 麻痺痿軟, 皆是濕熱爲病. 蒼朮(泔浸) 四兩, 黃柏(酒浸) 二兩, 牛膝ㆍ當歸尾(酒洗)ㆍ萆薢ㆍ防己ㆍ龜板(酥灸) 各一兩. 右爲末, 酒麪糊和丸梧子大, 空心, 薑鹽湯下百丸. 《正傳》
DP	加味四物湯
SS	治濕熱, 兩脚痿軟無力. 熟地黃 二錢, 當歸身ㆍ麥門冬ㆍ黃柏ㆍ蒼朮 各一錢, 白芍藥ㆍ川芎ㆍ杜冲 各七分, 人參ㆍ黃連 各五分, 知母ㆍ牛膝 各三分, 五味子 九粒. 右剉, 作一貼, 水煎, 空心服. 《正傳》
DP	滋血養筋湯
SS	治氣血兩虛, 兩足痿軟, 不能行動. 熟地黃 一錢半, 白芍藥ㆍ當歸ㆍ麥門冬ㆍ黃柏(酒炒)ㆍ牛膝(酒浸)ㆍ杜冲(酒炒)ㆍ蒼朮ㆍ薏苡仁 各八分, 人參ㆍ川芎ㆍ防風ㆍ知母 各五分, 羌活ㆍ甘草 各三分, 五味子 九粒. 右剉, 作一貼, 入薑三棗二, 水煎服. 《醫鑑》
DP	健步丸
SS	治濕熱盛, 脚膝無力, 不能屈伸, 腰腿沈重, 行步艱難. 防己 一兩, 羌活ㆍ柴胡ㆍ滑石ㆍ瓜蔞根(酒洗)ㆍ甘草(灸) 各五錢, 澤瀉ㆍ防風 各三錢, 苦參ㆍ川烏 各一錢, 肉桂 五分. 右爲末, 酒糊和丸梧子大, 以葱白, 荊芥煎湯下七十丸. 《丹心》
DP	四製蒼柏丸
SS	治濕熱盛, 脚膝痿弱, 能滋陰降火. 黃柏 二斤, 以乳汁ㆍ童便ㆍ米泔 各浸八兩, 酥灸 八兩, 浸灸 各宜十三次. 蒼朮 八兩, 用川椒ㆍ破故紙ㆍ五味子ㆍ川芎 各炒二兩, 揀去炒藥, 只取柏朮爲末, 蜜丸梧子大, 早酒, 午茶, 晩白湯, 呑下三五十丸. 《入門》
DP	淸燥湯
SS	治長夏濕熱盛, 兩脚痿厥癱瘓. 黃芪ㆍ白朮 各一錢半, 蒼朮 一錢, 陳皮ㆍ澤瀉 各七分, 赤茯苓ㆍ人參ㆍ升麻 各五分, 生地黃ㆍ當歸ㆍ猪苓ㆍ麥門冬ㆍ神麴ㆍ甘草 各三分, 黃連ㆍ黃柏ㆍ柴胡 各二分, 五味子 九粒. 右剉, 作一貼, 水煎服. 《東垣》


CC	熱厥成痿
ZZ	一人自踝以下常覺熱, 冬不可加綿於上. 常自言曰, 我禀質壯, 不怕冷. 予曰, 足三陰虛, 宜斷慾事, 以補養陰血, 庶乎可免. 彼笑而不答, 年近五十, 患痿半年而死. 《丹心》
ZZ	一相公, 兩脚痿弱, 臍下尻陰皆冷, 精滑不固, 服鹿茸丸不減. 東垣診其脈, 沈數而有力. 告曰, 飮醇酒食膏粱, 滋火于內, 逼陰於外. 醫不知此, 投以熱劑, 反瀉其陰而補其陽, 眞所謂實實虛虛也. 遂處以滋腎丸, 再服而愈. 或問其故, 答曰, 是病相火熾盛, 以乘陰位. 故用此大寒之劑, 以瀉相火, 而復眞陰, 陰旣復其位, 則皮裏之寒自消矣. 《東垣》


CC	鶴膝風
ZZ	患痢後, 脚痛瘓弱, 不能行履, 名曰痢風. 或兩膝腫大痛, 髀脛枯腊, 但存皮骨, 如鶴膝之節, 拘攣跧臥, 不能屈伸, 大防風湯主之. 《局方》
ZZ	鶴膝風, 乃足三陰虛損, 風邪乘之痛者. 五積散方見寒門, 加松節. 久痢後, 或手足腫者, 或歷節痛者, 乃餘瘀不散. 宜大防風湯, 或獨活寄生湯方見上. 脚細者, 蒼龜丸. 《入門》
ZZ	鶴膝風腫痛, 宜經驗二防飮. 《正傳》
ZZ	又四物湯, 加人參ㆍ黃芪ㆍ白朮ㆍ附子ㆍ牛膝ㆍ杜冲ㆍ防風ㆍ羌活ㆍ甘草服. 《醫鑑》
DP	大防風湯
SS	治鶴膝風. 熟地黃 一錢半, 白朮ㆍ防風ㆍ當歸ㆍ白芍藥ㆍ杜冲ㆍ黃芪 各一錢, 附子ㆍ川芎ㆍ牛膝ㆍ羌活ㆍ人參ㆍ甘草 各五分. 右剉, 作一貼, 薑 五片, 棗 二枚, 水煎服. 祛風順氣, 活血脈, 壯筋骨. 《正傳》
DP	蒼龜丸
SS	治痢後脚弱漸細. 蒼朮ㆍ龜板ㆍ白芍藥 各二兩半, 黃柏(鹽酒炒) 五錢. 右爲末, 粥丸梧子大, 以四物湯, 加陳皮ㆍ甘草煎, 下五七十丸. 《入門》
DP	經驗二方飮
SS	治痢後脚痛如刀劙, 虎咬之狀, 膝臏腫大, 不能行步, 名曰鶴膝風. 熟地黃ㆍ人參 各一錢, 白朮ㆍ黃芪ㆍ當歸ㆍ川芎ㆍ白芍藥ㆍ杜冲ㆍ萆薢 各七分, 防風ㆍ防己ㆍ羌活ㆍ牛膝ㆍ甘草 各五分, 附子(童便浸三日炮) 七分, 冬則一錢. 右剉, 作一貼, 薑三棗二, 水煎服. 《正傳》


CC	脚病凶證
ZZ	脚氣衝心, 恍惚氣急, 脈乍大乍小者, 死. 《入門》
ZZ	骨痿不能起於床者, 死. 《入門》
ZZ	病人足跗上腫, 膝大如斗者, 十日死. 《扁鵲》


CC	甲疽瘡
ZZ	一名嵌甲. 或因割甲傷肌, 遂成瘡腫, 復緣窄靴硏損, 四邊腫焮, 黃水出, 浸淫相染, 五指俱爛, 漸漸引上脚趺. 綠礬五錢火煅, 候冷硏爲末, 先以鹽湯洗瘡, 拭乾付礬末, 軟帛裹定. 一日一易, 自然差矣. 《本草》
ZZ	一方, 枯礬五錢, 蘆薈一錢半, 麝香少許和用, 如上法, 尤妙. 《入門》
ZZ	又方, 陳皮濃煎湯浸, 良久, 甲肉自相離開. 輕手剪去肉中爪甲, 外用蛇退燒灰, 雄黃一錢爲末, 乾摻, 或香油調付. 《入門》
ZZ	脚指間濕爛, 或指甲角入肉, 便刺作瘡, 不可着履靴. 枯白礬三錢, 黃丹五分爲末摻之, 食惡肉, 生好肉, 細細割去甲角, 便差. 又鵝掌黃皮燒灰爲末, 摻之. 又細茶, 嚼爛付之. 《入門》


CC	肉刺
ZZ	生指間, 碍痛不得着履靴, 此因穿窄靴而生. 黑虱多取, 擣付之, 卽根出. 《本草》
ZZ	又法, 取莨菪根, 繫裩帶上, 感應永不痛. 《本草》
ZZ	又法, 撑黨實爛擣貼之, 卽脫去. 《俗方》
ZZ	又大棗去核付貼, 候爛剔去. 《俗方》


CC	單方
XX	凡二十三種.
DP	牛膝
SS	治脚膝痛痿弱, 不可屈伸. 煎服丸服, 或浸酒服幷佳. 腰腿之疾, 必用藥也. 《本草》
DP	石斛
SS	治脚膝疼冷弱. 煎服丸服幷佳. 《本草》
DP	薏苡仁
SS	去乾濕脚氣, 大驗. 和郁李仁作粥常服, 良. 《本草》
DP	威靈仙
SS	一人足病不能行數十年, 一僧敎服此藥, 爲末, 每二錢, 酒調服, 數日, 能步履. 《本草》
DP	何首烏
SS	治骨軟風腰膝痛. 何首烏一斤, 牛膝半斤, 黑豆三升煮取汁, 拌蒸三次, 共擣成泥, 曬乾爲末, 棗肉和丸梧子大, 酒下五七十丸. 《入門》
DP	萆麻葉
SS	主脚氣腫痛. 取葉蒸裹, 日三易卽差. 《本草》
DP	牽牛子
SS	治脚氣腫滿. 取頭末, 蜜丸小豆大, 每五丸, 薑湯下. 小便利卽止. 《本草》
DP	松節
SS	主脚弱庳痛. 煮取汁, 釀酒取淸, 飮之良. 《本草》
DP	五加皮
SS	療痿躄脚弱. 釀酒服, 或水煎, 如茶飮之. 《本草》
DP	桑枝茶
SS	治脚氣. 久服之, 佳. 《本草》
DP	川椒
SS	治寒濕脚氣. 川椒, 盛疏布袋中, 置微火上, 跣足踏椒囊. 寒濕散去卽效. 《入門》
DP	檳榔
SS	治脚氣衝心, 氣急. 雞心檳榔(末) 二錢, 以童便ㆍ薑汁ㆍ溫酒 各半盞, 調服. 《本草》
DP	蠡魚及鰻鱺魚
SS	幷主脚氣. 作膾常食, 鯽魚膾亦佳. 《本草》
DP	田螺
SS	主脚氣上衝. 取螺煮食之. 蜆肉亦佳. 《本草》
DP	生栗
SS	治脚氣, 及脚弱無力. 袋盛風乾, 每日, 空心, 食十餘枚. 《本草》
DP	木瓜
SS	治脚氣, 及脚氣上衝. 取一顆, 濃煎湯飮之. 《本草》
DP	黑豆
SS	治脚氣衝心. 取豆濃煎汁飮之, 和甘草煎服, 尤佳. 《本草》
DP	赤小豆
SS	甚治脚氣水腫. 和鯉魚煮食, 甚佳. 《本草》
DP	紫蘇
SS	治脚氣. 取葉煮湯, 如茶飮之. 又取子二兩硏取汁, 入粳米葱醬椒薑, 煮粥食之. 《本草》
DP	鹿蹄肉
SS	治脚膝痠痛不得踐地. 取蹄四隻, 治如食法, 着五味煮熟食之. 《本草》
DP	犬肝猪肝
SS	幷主脚氣上衝. 作膾, 以薑醋進之, 當泄. 若先泄勿服. 《本草》
DP	烏牛尿
SS	治脚氣水腫. 取雄牛新尿, 飮一升. 小便利則漸消. 黃牛亦可. 《本草》
DP	人尿
SS	治脚氣痛不可忍. 取自己尿, 或童子尿, 令煖盛桶, 浸兩脚, 以物盖覆, 勿泄氣. 《澹寮》


CC	鍼灸法
ZZ	環跳穴, 係兩足之安否. 《資生》
ZZ	腿膝攣痛或枯黑, 取風市ㆍ陽陵泉ㆍ曲泉ㆍ崑崙. 《綱目》
ZZ	髀脛痛急, 取風市ㆍ中瀆ㆍ陽關ㆍ懸鍾. 《綱目》
ZZ	腰脚痛, 取委中ㆍ崑崙ㆍ人中ㆍ陰市. 《綱目》
ZZ	膝痛足蹶, 取環跳ㆍ懸鍾ㆍ居髎ㆍ委中. 《綱目》
ZZ	髀痛脛痠, 取陽陵泉ㆍ絶骨ㆍ中封ㆍ臨泣ㆍ足三里ㆍ陽輔. 《綱目》
ZZ	膝內廉痛, 取膝關ㆍ太衝ㆍ中封. 《綱目》
ZZ	膝外廉痛, 取俠谿ㆍ陽關ㆍ陽陵泉. 《綱目》
ZZ	足腕痛, 取崑崙ㆍ太谿ㆍ申脈ㆍ丘墟ㆍ商丘ㆍ照海ㆍ太衝ㆍ解谿. 《綱目》
ZZ	足五指盡痛, 取湧泉ㆍ然谷. 《綱目》
ZZ	脚氣一病, 最宜鍼, 有熱者, 不可灸. 《資生》
ZZ	脚氣初發, 先灸風市, 次伏兎, 次犢鼻, 次三里, 次上廉, 次下廉, 次絶骨, 日日報灸, 以百壯爲率. 《資生》
ZZ	濕熱脚氣, 紅腫生瘡, 取中封ㆍ陽輔ㆍ風市ㆍ絶骨. 《資生》
ZZ	脚氣, 取足十指端, 名曰氣端, 去指奇一分, 日灸三壯, 神效. 《資生》
ZZ	膝中痛, 鍼犢鼻. 《綱目》
ZZ	膝腫, 以火鍼刺三里, 其腫如失. 又取行間. 《資生》
ZZ	脚氣, 速灸風市ㆍ三里, 以瀉毒氣. 《資生》
ZZ	脚弱瘦削, 取三里ㆍ絶骨. 絶骨, 治脚疾, 神效. 《資生》


BB	毛髮


CC	髮屬腎
ZZ	內經曰, 腎主髮. 又曰, 腎之合骨也. 其榮髮也.


CC	髮者血之餘
ZZ	血盛則髮潤, 血衰則髮衰, 血熱則髮黃, 血敗則髮白. 《入門》


CC	十二經毛髮多少
ZZ	靈樞曰, 美眉者, 太陽多血, 通髥極鬚者, 少陽多血, 美鬚者, 陽明多血.
ZZ	足陽明之上, 血氣盛則髥美長, 血氣少則無髥, 兩吻多畫.
ZZ	足陽明之下, 血氣盛則下毛美長至胸, 血氣皆少則無毛, 雖有則稀枯瘁.
ZZ	足少陽之上, 血氣盛則通髥美長, 血氣皆少則無髥.
ZZ	足少陽之下, 血氣盛則脛毛美長, 血氣皆少則脛無毛.
ZZ	足太陽之上, 血氣盛則美眉, 眉有毫毛毛之長者曰毫, 血多氣少則惡眉.
ZZ	手陽明之上, 血氣盛則髭美, 血氣皆少則無髭.
ZZ	手陽明之下, 血氣盛則腋下毛美.
ZZ	手少陽之上, 血氣盛則眉美以長.
ZZ	手太陽之上, 血氣盛則頷多鬚. 《靈樞》


CC	髮眉鬚髥髭各異
ZZ	在頭曰髮. 髮者, 拔也. 拔擢而出也.
ZZ	在目曰眉. 眉者, 媚也. 有娥媚也.
ZZ	頤下曰鬚. 鬚者, 秀也. 物成乃秀, 人成而鬚生也.
ZZ	在頰曰髥, 隨口動搖髥髥然也.
ZZ	口上曰髭. 髭者, 姿也. 爲姿容之美也. 《回春》


CC	髮眉鬚各有所屬
ZZ	髮屬心, 故上生禀火氣也. 眉屬肝, 故橫生禀木氣也. 鬚屬腎, 故下生禀水氣也. 《醫說》
ZZ	人之髮眉鬚, 雖皆毛類, 而所主五藏各異. 故有老而鬚白, 眉髮不白者, 或髮白而眉鬚不白者, 藏氣有所偏故也. 男子腎氣外行, 上爲鬚, 下爲勢. 故女子宦人無勢, 則亦無鬚, 而眉髮無異於男子, 則知不屬腎也, 明矣. 《醫鑑》


CC	婦人無鬚
ZZ	黃帝曰, 婦人無鬚者, 無血氣乎. 岐伯對曰, 衝脈任脈, 皆起於胞中, 上循腹裏, 爲經絡之海. 其浮而外者, 循腹右上行, 會於咽喉, 別而絡脣口. 血氣盛則充膚熱肉, 血獨盛則澹滲皮膚, 生毫毛. 今婦人之生, 有餘於氣, 不足於血, 以其數脫血也. 衝任之脈, 不榮口脣, 故鬚不生焉. 《靈樞》


CC	宦官無鬚
ZZ	黃帝曰, 士人有傷於陰, 陰氣絶而不起, 陰不用, 然其鬚不去, 何也. 宦者, 獨去何也. 岐伯對曰, 宦者, 去其宗筋, 傷其衝脈, 血寫不復, 皮膚內結, 脣口不榮, 故鬚不生焉. 帝曰, 其有天宦者, 未嘗被傷, 不脫於血, 然其鬚不生, 何也. 岐伯曰, 此天之所不足也. 其衝任不盛, 宗筋不成, 有氣無血, 脣口不榮, 故鬚不生也. 《靈樞》


CC	鬚髮榮枯
ZZ	內經曰, 女子七歲, 齒更髮長. 五七, 面始焦, 髮始墮. 六七, 面焦髮白. 丈夫八歲, 齒更髮長, 五八, 髮墮齒枯. 六八, 面焦髮白.
ZZ	鬚髮顔面, 皆督脈所絡, 陽精盛, 注於外則鬚髮榮盛, 面體光潤. 《入門》
ZZ	膽榮在鬚, 腎華在髮. 精氣上升, 則鬚潤而黑, 六八以後, 精華不能上升. 秋冬令行, 金削肺枯, 以致鬚髮焦槁如灰白色. 養生者, 宜預服補精血藥以防之, 染掠亦非上策. 《入門》
ZZ	補養精血, 變白髮, 宜張天師草還丹ㆍ延年益壽不老丹方見身形ㆍ四物坎离丸ㆍ秤金丹ㆍ還元秋石丸ㆍ神仙烏雲丹ㆍ却老烏鬚健陽丹ㆍ七仙丹ㆍ五老還童丹方見身形ㆍ加味蒼朮膏ㆍ一醉不老丹ㆍ中山還童酒ㆍ烏鬚酒二方.
DP	張天師草還丹
SS	此藥久服則身輕, 隨風而去, 如列子之乘虛. 若髮白者, 從根而黑, 如未白者, 永不白. 有不信者, 將藥拌飯與白猫吃, 一月卽黑. 地骨皮ㆍ生地黃ㆍ石菖蒲ㆍ牛膝ㆍ遠志ㆍ兎絲子(酒煮). 右等分, 爲細末, 蜜丸梧子大, 每三五十丸, 空心, 溫酒, 或鹽湯送下. 修製忌鐵器, 及婦人雞犬見. 《海藏》
DP	四物坎离丸
SS	善烏鬚髮. 熟地黃 三兩, 生地黃 一兩半(同酒浸擣膏), 當歸 二兩, 白芍藥 一兩半(同酒炒). 知母 一兩, 黃柏 二兩(同鹽酒浸炒), 側柏葉ㆍ槐子 各一兩(同炒), 連翹 六錢. 右爲末, 蜜丸梧子大, 盛磁盒內, 放地上七日曬乾收之, 每五六十丸, 或溫酒, 或白湯下. 《入門》
DP	秤金丹
SS	又名一秤金. 久服, 鬚髮黑, 返老還童. 熟地黃 二兩, 地骨皮ㆍ蓮花蘂ㆍ槐角子(俱用酒浸, 夏一日, 春秋三日, 冬六日, 取出曬乾)ㆍ薄荷 各三兩, 沒石子 一兩, 人參ㆍ木香 各五錢. 右爲末, 蜜丸芡實大, 每一丸, 噙化, 溫酒送下, 日三服. 《入門》
DP	還元秋石丸
SS	治因房室損精, 鬚髮早白. 秋石 一斤, 白茯苓 一斤, 天門冬ㆍ麥門冬ㆍ生地黃ㆍ熟地黃ㆍ人參ㆍ地骨皮ㆍ人乳粉 各四兩. 右爲末, 蜜丸梧子大, 白湯, 或酒下三五十丸. 《入門》
DP	神仙烏雲丹
SS	烏鬚黑髮, 返老還童, 神效無比. 何首烏 八兩(入砂鍋內, 黑豆同蒸半日, 去豆, 用好酒浸七日曬乾, 如此蒸七次), 破故紙 四兩(酒洗), 砂鍋內炒黃ㆍ旱蓮汁 二兩, 槐角 二兩(爲末), 胡桐淚 一兩, 爲末. 右細末, 棗肉 二斤, 胡桃仁 半斤, 擣爲丸梧子大, 空心, 鹽湯下五七十丸. 服三月, 勿輟. 《醫鑑》
DP	却老烏鬚健陽丹
SS	能變白鬚髮令黑. 赤何首烏ㆍ白何首烏 各一斤, 牛膝 八兩(以黑豆汁拌蒸三次), 赤茯苓(用牛乳五升)ㆍ白茯苓(人乳汁五升, 各以文武火煮乾) 各一斤, 兎絲子ㆍ破故紙 各八兩. 右爲末, 蜜丸彈子大, 每服一丸, 溫酒化下, 日二次. 或生地黃, 熟地黃各一斤加入, 尤妙. 《入門》
DP	七仙丹
SS	補心腎, 駐容顔, 黑鬚髮之聖藥. 何首烏(九蒸九曬) 四兩, 人參ㆍ生乾地黃(酒洗)ㆍ熟地黃ㆍ麥門冬ㆍ天門冬ㆍ白茯苓ㆍ茴香(炒) 各二兩. 右爲末, 蜜丸彈子大, 每一丸, 細嚼, 好酒送下, 鹽湯亦可. 或丸如梧子, 每五七十丸, 空心, 酒下. 忌食三白及犯房事. 《丹心》
DP	加味蒼朮膏
SS	久服, 精滿氣盛, 髮白變黑, 齒落更生. 蒼朮十斤擣如泥, 入大鍋內, 用水二桶, 以文武火煮至十餘椀, 絹濾取汁, 入磁罐內, 以人參ㆍ生地黃ㆍ熟地黃ㆍ黃柏ㆍ遠志ㆍ杜冲ㆍ川芎ㆍ胡桃肉ㆍ川椒ㆍ破故紙ㆍ當歸ㆍ薑汁 各四兩, 靑鹽 二兩, 朱砂 一兩, 旱蓮草汁 二椀, 白蜜 二斤, 各藥爲末, 入朮膏內, 封固. 大鍋水煮, 官香二炷爲度, 取出埋土中七日. 每取二三匙, 空心, 酒湯任下, 日二次, 養精, 養氣, 養神. 《入門》
DP	一醉不老丹
SS	專養血, 烏鬚, 黑髮. 蓮花蘂ㆍ生地黃ㆍ槐角子ㆍ五加皮 各二兩, 沒石子 六箇. 右以木石臼擣碎, 以生絹袋盛藥, 同好淸酒十斤入淨罈內, 春冬浸一月, 秋二十日, 夏十日, 緊封罈口, 浸滿日數, 任意飮之, 以醉爲度. 須連日服令盡, 酒盡而鬚髮白者, 自黑矣. 若不黑, 再製服之, 神效. 《醫鑑》
DP	中山還童酒
SS	歌曰, 中山還童酒, 人間處處有, 善緣得遇者, 便是蓬萊叟.
SS	馬藺子一升埋土三日取出, 馬藺根洗切片一升, 用黃米二斗, 水煮成煤. 陳麴二塊爲末, 酒酵子二椀, 幷前馬藺子共和一處做酒, 待熟, 另用馬藺子幷根一升, 用水煮十沸, 入酒內三日. 每日, 攪勻去渣. 隨量飮醉, 其酒飮盡, 鬚髮盡黑. 其酒之色如漆之黑. 《回春》
DP	經驗烏鬚酒
SS	能變白爲黑, 身輕體健, 功不可述. 每年冬十月壬癸日, 面東採摘紅肥大枸杞子二升擣破. 同好無灰酒二斗, 同盛於磁器內, 浸二十一日足, 開封, 添生地黃汁三升, 攪勻, 各以紙三層封其口, 俱至立春前三十日開甁, 空心, 煖飮一盃. 至立春後, 髭鬚都黑, 勿食三白. 《回春》
DP	烏鬚酒
SS	能變白髮. 方見身形.


CC	鬚髮黃落
ZZ	虛損之疾, 一損損於肺, 皮聚而毛落. 宜八物湯方見虛勞. 《保命》
ZZ	脈弦氣弱, 皮毛枯槁, 黃芪建中湯方見虛勞, 四物湯亦主之. 《東垣》
ZZ	老來髮落鬚長常也. 少壯有髮落, 或鬚亦落者, 火炎血燥故也. 宜服地黃酒ㆍ天門冬膏方幷見身形.
ZZ	髮燥者, 膽有怒火也. 膽合膀胱, 上榮毛髮, 風氣盛則焦燥, 汁竭則枯也. 《入門》
ZZ	初生兒胎髮, 或童男女髮, 洗淨, 鹽泥固濟, 火煆爲末, 空心, 酒下二三分. 或入補藥服, 尤妙. 《入門》
ZZ	髮黃落, 宜滋榮散ㆍ三聖膏ㆍ菊花散ㆍ巫雲散ㆍ二仙丸ㆍ生禿烏雲油ㆍ金主綠雲油.
ZZ	一男年少, 頭髮盡脫, 用六味地黃丸, 不久髮生寸許, 兩月復舊. 《回春》
ZZ	一婦年少, 髮盡脫不留一莖, 脈微弦而濇. 此由厚味成熱, 濕痰在膈上, 而熏蒸髮根之血, 漸枯而脫. 用防風通聖散, 去芒硝, 惟大黃三度酒炒, 兼以四物湯酒製, 合和作小劑煎以服. 兩月濕熱漸解, 停藥, 淡食調養一年而復舊. 《丹心》
DP	滋榮散
SS	長毛髮, 髮落最宜. 生薑(焙乾)ㆍ人參 各一兩. 右細末, 生薑 切片蘸藥, 髮落處擦之, 日二次. 《瑞竹》
DP	三聖膏
SS	治髭髮脫落, 能令再生. 附子ㆍ蔓荊子ㆍ柏子仁 各五錢. 右爲末, 烏雞脂和勻檮乾, 置瓦合內, 封固百日, 取出. 塗落處, 三五日卽生新髮. 《綱目》
DP	菊花散
SS	治鬚髮黃燥, 能令黑潤. 甘菊ㆍ蔓荊子ㆍ側柏葉ㆍ川芎ㆍ白芷ㆍ細辛ㆍ桑白皮ㆍ旱蓮根莖花葉 各一兩. 右剉, 每二兩, 漿水三椀煎至二椀去滓, 洗鬚髮. 《丹心》
DP	巫雲散
SS	治鬚髮黃白不澤. 膽礬ㆍ五倍子ㆍ百藥煎ㆍ靑胡桃皮ㆍ酸石榴皮ㆍ訶子皮ㆍ木瓜皮ㆍ猪牙皂角ㆍ何首烏ㆍ細辛 各等分. 右爲末, 蜜和如錢大, 常於木炭內培養, 勿令離炭. 用時, 以熱酒化開, 塗之. 《丹心》
DP	二仙丸
SS	治髮脫落, 神效. 側柏葉(焙乾) 八兩, 當歸(全身) 四兩. 右不犯鐵爲末, 水糊和丸梧子大, 酒或鹽湯下五七十丸, 日再. 《醫鑑》
DP	生禿烏雲油
SS	能生鬚髮. 川椒ㆍ白芷ㆍ川芎 各一兩, 蔓荊子ㆍ零陵香ㆍ附子 各五錢. 右麤末, 入絹袋, 浸香油一斤中, 過二十一日, 取油擦頭上, 卽生新髮. 《類聚》
DP	金珠綠雲油
SS	能生髮. 蔓荊子ㆍ沒石子ㆍ躑躅花ㆍ訶子皮ㆍ白芷ㆍ沈香ㆍ附子ㆍ防風ㆍ覆盆子ㆍ生地黃ㆍ零陵香ㆍ芒硝ㆍ旱蓮草ㆍ丁香 各一錢半, 卷柏 三錢. 右剉, 袋盛, 浸淸油八兩中, 封過七日, 取擦頭上, 日三. 《類聚》


CC	染白烏鬚髮
ZZ	宜秘傳烏鬚方ㆍ染鬚方ㆍ外染烏雲膏ㆍ烏鬚髮方ㆍ旱蓮膏.
DP	秘傳烏鬚方
SS	五倍子不拘多少, 槌碎去灰, 入砂鍋內炒, 烟盡爲度. 以靑布巾打濕扭乾, 布裹脚踏成餠爲末, 每用一錢半.
SS	烏黑霜(卽炒黃好細麪) 四兩, 當歸尾 一兩, 爲末, 白芨末一兩. 三味攪勻, 每用一分半.
SS	紅銅末不拘多少, 火內燒極紅, 投入水碗中, 取出再燒再投, 取水內自然之末, 用水淘淨. 醋煮數沸至乾, 隨炒黑色, 每用一分半.
SS	明白礬(末) 一分半, 靑鹽 一分二釐, 沒石子 二釐半, 訶子肉 二釐半, 二味俱用麪包, 入砂鍋內, 將桑炭同拌, 炒至焦乾. 右爲末, 用濃茶調勻, 以酒盞盛貯, 用鐵杓注水, 煮如糊. 先將皂角水洗淨鬚髮, 然後塗藥, 包裹一夜, 次早洗去, 以胡桃油塗之令潤. 《醫鑑》
DP	外染烏雲膏
SS	五倍子(製) 五錢, 銅末(製) 二錢, 白礬ㆍ白鹽 各一錢半, 沒石子 二箇(麪炒黃色). 右爲末, 濃茶調, 重湯煮見黑色. 如上法用, 卽黑. 《種杏》
DP	染鬚方
SS	大烏龜一箇, 餓一二日, 將飯與肉ㆍ骨ㆍ果子ㆍ烟火之食飼之. 三五月後, 夜間, 以漆盝盛之, 用竹片置盝口, 令通氣, 外放燈一盞, 盝內熱, 龜自撒尿, 急則只麻油烟熏鼻, 亦卽尿. 先用五倍子末炆醋如膠. 若龜尿得一小鍾, 入五倍醋半鍾, 入磁器炆一滾, 角罐收貯. 以新筆略蘸搽鬚. 多用面黑. 《入門》
DP	烏鬚髮方
SS	大水蛭二箇, 放磁椀中餓一七日, 取烏骨雄雞血, 以松烟墨濃磨汁, 傾入猪尿胞內, 任水蛭吮飽, 將鍼刺蛭流出血汁, 塗鬚髮, 留根二分, 其汁浸漬入肉, 鬚髮一年茂黑, 且柔軟, 極妙. 《丹心》
DP	旱蓮膏
SS	烏鬚黑髮如神. 旱蓮草十六斤, 六月下半月, 七月上半月採取, 不許水洗, 扭乾取汁, 對日曬過五日, 不住手攪. 午時, 方加眞生薑汁, 好蜜各一斤相和, 如前曬攪, 至數日, 似稀糖成膏, 磁罐收貯. 每日, 空心, 好酒一鍾, 藥一匙調服. 午後又一服. 至二十一日, 將白者摘去, 卽生黑者. 《醫鑑》


CC	髮宜多櫛
ZZ	髮是血之餘, 一日一次梳. 《類聚》
ZZ	髮多梳則明目去風, 故道家晨梳, 常以百二十爲數. 《延壽》


CC	髮占凶證
ZZ	病人髮直如麻者, 十五日死.
ZZ	病人髮如乾麻, 善怒者, 死.
ZZ	病人髮與眉衝起者, 死. 《扁鵲》


CC	單方
XX	凡十八種.
DP	鍼砂
SS	染白髮令黑. 取二錢, 醋浸七日, 取曬乾炒黑, 入沒石子一箇爲末, 搽如上法. 《本草》
DP	地黃
SS	乾熟二種, 皆黑鬚髮良藥. 丸服, 或釀酒服之幷佳. 《本草》
DP	牛膝
SS	止髮白. 煎服, 或釀酒服之佳. 《本草》
DP	旱蓮草
SS	長鬚髮, 令變白爲黑. 六月採取汁, 入薑汁蜜熬爲膏, 每一匙, 酒服. 《本草》
DP	半夏
SS	治眉髮落不生. 先用生薑擦三次, 後半夏生爲末, 麻油調塗之卽生. 《入門》
DP	竹瀝
SS	男女粘髮, 或因油膏而粘滯者, 取竹瀝塗之卽解. 和少鹽, 尤妙. 《野語》
DP	何首烏
SS	黑鬚髮. 末服, 丸服, 或釀酒服皆佳. 《本草》
DP	芭蕉油
SS	治婦人髮落. 塗之, 長髮令黑. 《本草》
DP	槐實
SS	久服令鬚髮不白. 服法詳見身形. 《本草》
DP	黑桑椹
SS	變白髮. 釀酒服之, 佳. 又取一斤, 和科斗一升, 甁盛封口, 懸屋東頭百日, 盡化爲黑泥. 染白髮髭黑如漆. 《本草》
DP	母丁香
SS	以生薑汁硏, 拔去白鬚, 塗孔中, 卽生黑髮. 又白蜜塗孔中, 亦生黑者. 《本草》
DP	胡桃
SS	外靑皮和科斗爲泥, 染白鬚令黑. 又胡桃仁取油, 塗鬚髮, 令黑潤有光. 《本草》
DP	胡麻
SS	生取油, 塗頭, 生禿髮. 又烏麻九蒸九暴爲末, 棗膏丸服, 令白髮還黑. 又取葉煎湯沐頭, 長髮. 《本草》
DP	蔓菁子
SS	壓取油, 塗頭, 能變蒜髮. 今人呼斑髮爲蒜髮. 《本草》
DP	熊脂
SS	主頭痒. 生白禿瘡, 髮落常常塗之, 令生髮且長黑.
SS	髮落, 熊腦髓作油, 塗之.
SS	髮黃落, 熊脂亦常塗之. 《本草》
DP	白鴿糞
SS	治頭上白禿瘡. 取糞爲末, 以酸泔洗了香油調付. 《本草》
DP	羊糞
SS	治髮落. 燒灰, 淋汁沐頭, 令易生而黑. 又髮鬚落, 糞和雁膏, 付三宿卽生. 《本草》
DP	猪鬐膏
SS	主髮落. 取臘月者, 火上烊化塗之卽生. 髮薄不生亦宜. 《本草》


BB	前陰


CC	前陰屬宗筋
ZZ	內經曰, 前陰者, 宗筋之所聚, 太陰陽明之所合也. 註曰, 宗筋挾臍, 下合於陰器. 太陰脾脈, 陽明胃脈, 皆輔近宗筋, 故云合也.
ZZ	宗筋, 謂陰毛中橫骨上下之竪筋也. 《內經》


CC	前陰諸疾
ZZ	前陰諸疾, 皆由足厥陰與督脈. 經曰, 足厥陰之脈, 入毛中, 過陰器, 抵小腹, 是肝脈所過也. 又曰, 督脈者起於小腹, 以下骨中央, 女子入繫挺孔, 循陰器. 男子循莖下至簒, 與女子等. 是督脈所過也.
ZZ	足厥陰之脈病, 爲丈夫㿉疝狐疝, 婦人小腹腫. 《靈樞》
ZZ	督脈, 起於下極之兪, 幷於脊裏, 上至風府. 任脈, 起於中極之下, 以上毛際, 循腹裏, 至咽喉. 任脈爲病, 男子內結七疝, 女子帶下瘕聚. 《靈樞》
ZZ	陰腫ㆍ陰痿ㆍ陰痒ㆍ陰挺ㆍ陰縮ㆍ木腎ㆍ陰蝕瘡ㆍ腎藏風, 皆前陰之疾也.


CC	疝病之因
ZZ	內經曰, 病在小腹, 腹痛不得大小便, 病名曰疝, 得之寒.
ZZ	疝者, 寒氣結聚之所爲也. 《內經》
ZZ	疝者, 睾丸連小腹, 急痛也. 睾, 陰丸也. 有痛在睾丸者, 有在五樞穴邊者, 皆足厥陰之經也. 或有形, 或無形, 或有聲如蛙, 有形如瓜. 自素問以下, 皆以爲寒, 理固然也. 予思之, 此病始於濕熱在經, 鬱而至久, 又感寒氣外束, 所以作痛. 若只作寒論, 恐爲未備. 人有踼氷涉水, 終身不病, 此者無熱故也. 盖大怒則火起於肝, 醉飽則火起于胃, 房勞則火起于腎. 火積之久, 母能生子虛, 濕氣便盛. 厥陰屬木, 係於肝爲將軍之官, 其性急速, 火性又暴, 爲寒所束, 宜其痛之太暴也. 有以烏頭, 梔子作湯服之, 其效亦敏. 然濕熱又須分多少而治, 濕者腫多㿉病, 是也. 《丹心》


CC	脈法
ZZ	內經, 皆以滑脈爲疝. 《入門》
ZZ	心脈搏滑急爲心疝. 肺脈沈搏爲肺疝. 腎脈肝脈大急沈, 皆爲疝. 《內經》
ZZ	肝脈滑甚爲㿉疝. 心脈微滑爲心疝. 腎肝滑甚爲癃㿉. 《內經》
ZZ	腎脈大甚爲陰痿. 《綱目》
ZZ	脈急者曰, 疝瘕, 小腹痛. 《內經》
ZZ	三陽急爲瘕, 三陰急爲疝. 註曰, 太陽受寒, 血聚爲瘕, 太陰受寒, 氣聚爲疝. 《內經》
ZZ	腎脈小急, 肝脈小急, 心脈小急不鼓皆爲瘕. 註曰, 小急爲寒甚, 不鼓則血不流, 故血內凝而爲瘕. 《內經》
ZZ	疝脈弦急積聚在裏, 牢急者生弱急者死, 沈遲浮澁疝瘕寒痛, 痛甚則伏或細或動. 《脈訣》
ZZ	寸口脈弦而緊, 弦緊相搏, 則爲寒疝. 《正傳》
ZZ	婦人少陰脈, 滑而數者, 陰中生瘡. 少陰脈浮而動, 浮則爲虛, 動則爲痛, 婦人則陰脫下. 《脈經》
ZZ	疝瘕積聚, 脈弦急者生, 虛弱小者死. 《脈經》


CC	疝專主肝
ZZ	疝專主肝經, 與腎經絶不相干. 《丹心》
ZZ	疝痛, 屬足厥陰肝經也. 小腹, 亦肝經也. 故疝痛與小腹痛, 同一治法. 《綱目》
ZZ	局方, 多以爲小腸氣, 膀胱氣, 腎氣者, 亦自其標本而言, 其實主於肝也. 盖肝脈, 環陰器, 而上入小腸. 又肝腎皆屬於下, 與衝任督脈相附. 腎與膀胱爲藏府, 其氣相通, 運爲外腎, 系於睾丸. 此三經相連相會. 然肝主筋, 睾丸雖名外腎, 非厥陰環而引之, 則與玉莖無由伸縮. 在女子則爲簒戶陰門也. 靈樞云, 邪在小腸. 連睾系, 屬於腎, 貫肝, 絡肺心系. 氣盛厥逆, 上衝腸胃, 熏肝, 散於肓, 結於臍. 惟取厥陰以下之, 亦以厥陰爲主也. 《入門》


CC	疝病有七
ZZ	疝名雖七, 寒疝卽疝之總名也. 水疝, 卽㿉疝之屬, 氣疝, 卽狐疝之屬, 血疝, 卽癰癤之屬. 惟筋疝罕見之, 盖下疳瘡之屬也. 《綱目》
ZZ	七疝者, 寒疝ㆍ水疝ㆍ筋疝ㆍ血疝ㆍ氣疝ㆍ狐疝ㆍ㿉疝, 是也. 《子和》
ZZ	曰疝, 曰奔豚, 曰小腸氣, 曰膀胱氣, 通謂之腎氣. 《直指》
ZZ	㿉有四種, 曰腸㿉, 曰卵㿉, 曰氣㿉, 曰水㿉. 《千金》
ZZ	㿉疝之中, 有木腎者, 有偏墜者. 《入門》
ZZ	陰㿉屬肝, 系宗筋, 胃陽明養之. 世多不識, 謂之外腎, 非也. 《三因》
ZZ	又有七疝. 一曰厥疝, 二曰癥疝, 三曰寒疝, 四曰氣疝, 五曰盤疝, 六曰附疝, 七曰狼疝. 《聖惠方》 無證.
ZZ	戴氏曰, 疝本屬厥陰一經, 俗說小腸膀胱腎氣者, 皆妄言也. 《丹心》
DD	寒疝
ZZ	寒疝者, 囊冷, 結硬如石, 陰莖不擧, 或控睾丸而痛. 得之坐臥濕地, 或寒月涉氷, 或値雨雪, 或坐臥風冷, 使內過房. 宜以溫劑下之. 久而無子. 《子和》
DD	水疝
ZZ	水疝者, 腎囊腫痛, 陰汗出, 或囊腫狀如水晶, 或瘙痒出黃水, 或小腹按之作水聲. 得之於飮水, 醉酒, 使內也勞, 汗出, 而遇風寒濕之氣, 聚於囊中, 故如氷冷, 令人爲卒疝. 宜以逐水之劑下之. 《子和》
DD	筋疝
ZZ	筋疝者, 陰莖腫脹, 或潰而爲膿, 裏急筋縮, 或莖中作痛, 痛極則痒, 或挺縱不收, 或出白物如精, 隨溲而下, 得之於房室勞傷, 及邪術所使, 宜以降心火之劑下之. 《子和》
DD	血疝
ZZ	血疝者, 狀如黃瓜, 在小腹兩傍橫骨兩端約紋中, 俗名便癰. 得之於重感春夏大燠, 勞於使內, 氣血流溢, 滲入脬囊, 留而不去, 結成癰腫, 膿小血多. 或値情慾, 當泄不泄, 亦成此疾. 宜以和血之劑下之. 《子和》
DD	氣疝
ZZ	氣疝者, 其狀上連腎兪, 下及陰囊. 多得於號哭忿怒, 氣鬱而脹, 號哭怒罷卽氣散者, 是也. 有一治法, 以鍼出氣而愈. 然鍼有得失. 宜以散氣之劑下之. 或小兒亦有此疾, 俗名偏墜. 得之於父已年老, 或年少多病, 陰痿精怯, 强力入房, 因而有子, 禀胎病也. 此證難治, 惟築賓一穴灸之而愈者. 《子和》
DD	狐疝
ZZ	狐疝者, 其狀如仰瓦, 臥則入小腹, 行立則出小腹入囊中, 如狐晝出穴而尿, 夜入穴而不尿, 此疝出入往來上下, 正與狐同類也. 與氣疝大同小異, 宜以逐氣流經之劑下之. 《子和》
ZZ	狐疝, 臥則入腹, 立則出腹, 偏入囊中者, 是也. 狐夜伏而晝見, 以見疝處, 厥陰之分, 卽人之陰簒隱奧之所, 晝下而夜上, 故以狐名焉. 《綱目》
DD	㿉疝
ZZ	㿉疝者, 其狀陰囊大如升斗, 不痒不痛者, 是也. 得之於地氣卑濕, 故江淮之間, 多有之 宜以去濕之劑下之. 女子陰戶凸出, 亦是此類, 不可溫之補之. 宜以苦藥下之, 以苦堅之. 《綱目》
ZZ	㿉疝者, 睾囊腫大, 如升如斗者, 是也. 《綱目》
ZZ	㿉疝腫痛硬如石, 婦人陰門挺出, 亦稱㿉病. 小兒生來有此者, 乃胎中宿疾也. 《三因》
ZZ	㿉有四種, 腸㿉ㆍ卵㿉, 難治, 氣㿉ㆍ水㿉, 鍼灸易治. 《千金》
ZZ	腸㿉, 卽小腸氣也. 弔外腎偏墜腫痒.
ZZ	卵㿉, 玉莖腫硬, 引臍絞痛, 甚則陰縮肢冷, 囊上生瘡. 二證出水不止者, 死.
ZZ	氣㿉素有濕熱, 因怒激火, 昏眩, 手搐, 面黑, 睾丸能左右相過.
ZZ	水㿉, 外腎腫大如升如斗, 不痛不痒, 俗呼膀胱氣也. 《入門》
ZZ	臍下㽱痛連腰脊, 控睾丸而痛者, 謂之小腸氣.
ZZ	小腹牽囊莖痛者, 名曰㿉. 《入門》


CC	疝病證候
ZZ	內經曰, 小腹控睾引腰脊, 上衝心, 唾出淸水, 及爲噦噫, 邪在小腸也.
ZZ	靈樞曰, 腎脈生病, 從小腹上衝心而痛, 不得前後, 爲衝疝.
ZZ	小腹痛有三. 肝病, 小腹引脇痛. 小腸病, 小腹引睾丸腰脊痛, 膀胱病, 小腹痛腫, 不得小便. 《綱目》
ZZ	疝之爲病, 外腎小腹作痛, 或攻刺腰脇, 或遊走背膂, 或冷氣搶心, 或手足厥冷. 有壯熱惡寒者, 有洒淅寒熱者, 有不得大小便者, 有下泄者, 有自汗者, 有積聚如盃, 如臂, 如桃李, 如盤大. 其於陰間則卵有大小而上下不常, 囊有腫脹痛歇無定, 挾冷觸怒則塊物上衝心胸, 心平氣和則塊物歸入囊中. 《直指》


CC	諸疝治法
ZZ	疝痛屬濕熱痰積, 流下作病, 因寒鬱而發也. 《丹心》
ZZ	疝痛之證, 古方, 用辛溫之劑以散之, 是治其標也. 丹溪, 以爲痰飮食積死血, 流注歸於厥陰肝經, 用辛平之藥, 以豁痰消積破血, 是治其本也. 夫疝痛有定處, 是有形之積也. 非痰飮與食積死血相聚而何哉. 若是無形之氣作痛, 則走注滿腹, 而流散於遍身矣. 《方廣》
ZZ	治法大要, 以流行疏利爲先, 毋曰腎虛得病, 不敢疏泄. 盖腎爲邪氣所干, 若不逐去病根, 病何由愈. 倘或姑息補住, 使大小府秘而不通, 邪氣入腹衝心, 危殆必矣. 《直指》
ZZ	凡疝痛走注無形者, 屬氣也. 痛有常處而有形, 乃濕痰食積瘀血也. 《入門》
ZZ	此疾雖因虛而得, 不可以虛驟補. 經云, 邪之所湊, 其氣必虛, 留而不去, 其病卽實. 故必先滌去所蓄之邪, 然後補之. 諸藥多借巴豆氣者, 盖爲此也. 《本事》
ZZ	疝有挾虛而發者, 其脈不甚沈緊, 而豁大無力者, 是也. 其痛亦輕, 惟覺重墜牽引耳. 當以參朮爲君, 疏導藥佐之. 疏導, 卽桃仁ㆍ山楂ㆍ枳實ㆍ梔子ㆍ茱萸ㆍ川練ㆍ玄胡索ㆍ丁香ㆍ木香之類, 是也. 《丹心》
ZZ	諸疝, 以手按之大痛者爲實, 不痛者爲虛. 《丹心》
DD	寒疝藥
ZZ	宜禹功散方見下門ㆍ加味五苓散ㆍ下靑木香元ㆍ蟠葱散ㆍ當歸四逆湯ㆍ羊肉湯ㆍ烏頭桂枝湯ㆍ三因葱白散ㆍ四神丸.
EP	加味五苓散
SS	治寒疝. 本方方見寒門加木香ㆍ茴香ㆍ川練子ㆍ檳榔ㆍ黑丑ㆍ破故紙ㆍ木通ㆍ靑皮ㆍ三稜ㆍ蓬朮煎水, 呑下靑木香元. 《醫鑑》
EP	靑木香元
SS	治寒疝, 及膀胱疝氣, 腫氣. 黑丑(頭末) 三兩, 破故紙ㆍ蓽澄茄ㆍ檳榔 各二兩, 靑木香 一兩. 右爲末, 水丸梧子大, 空心, 鹽湯下五十丸. 《入門》
SS	一法, 靑木香元二百粒, 斑猫七箇, 同炒令微香, 以磁器盖之, 候冷去猫, 每五十丸, 茴香酒呑下. 盖疝屬肝, 故借猫以治風. 《入門》
EP	蟠葱散
SS	治脾胃虛冷, 心腹攻刺連胸脇, 膀胱, 小腸, 腎氣作痛. 蒼朮ㆍ甘草 各一錢, 三稜ㆍ蓬朮ㆍ白茯苓ㆍ靑皮 各七分, 縮砂ㆍ丁香皮ㆍ檳榔 各五分, 玄胡索ㆍ肉桂ㆍ乾薑 各三分. 右麤末, 作一貼, 葱白 一莖, 煎服. 《入門》
EP	當歸四逆湯
SS	治寒疝, 臍下冷痛. 當歸 一錢二分, 附子ㆍ肉桂ㆍ茴香 各一錢, 白芍藥ㆍ柴胡 各九分, 玄胡索ㆍ川練子ㆍ茯苓 各七分, 澤瀉 五分. 右剉, 作一貼, 水煎, 空心服. 《綱目》
EP	羊肉湯
SS	治寒疝, 臍腹脹痛, 手不敢近. 羊肉 一斤, 生薑 五兩, 當歸 三兩. 右水八升, 煮取三升. 每服七合, 日三服.
SS	一婦, 冬月解産, 寒入産門, 臍腹脹痛, 手不敢近. 服此湯, 二服卽愈. 《仲景》
EP	烏頭桂枝湯
SS	治風寒疝氣, 入腹刺痛, 陰縮, 手足逆冷. 大川烏 一箇(用蜜一盞同煎減半, 取出細切), 肉桂ㆍ白芍藥 各三錢三分, 甘草 二錢半. 右剉, 分二貼, 入薑三棗二, 及前煎蜜半合, 同煎服. 《入門》
SS	去烏頭代附子, 名爲蜜附湯. 《得效》
EP	三因葱白散
SS	治寒冷氣入膀胱作痛. 川芎ㆍ當歸ㆍ熟地黃ㆍ白芍藥ㆍ枳殼ㆍ厚朴ㆍ蓬朮ㆍ三稜ㆍ赤茯苓ㆍ肉桂ㆍ乾薑ㆍ人參ㆍ川練肉ㆍ神麴ㆍ麥芽ㆍ靑皮ㆍ茴香ㆍ木香 各五分. 右剉, 作一貼, 葱白 二莖, 鹽一匙, 煎服. 《三因》
EP	四神丸
SS	治冷疝脹痛. 吳茱萸(一半酒浸, 一半醋浸焙乾)ㆍ蓽澄茄ㆍ靑木香 各五錢, 大香附 一兩. 右爲末, 糊丸梧子大, 鹽湯下七八十丸. 《丹心》
DD	水疝藥
ZZ	宜禹功散ㆍ三花神祐丸方幷見下門ㆍ腰子散ㆍ秘傳茱萸內消元, 外用牡礬丹擦之.
EP	腰子散
SS	治水疝腫痛. 黑丑ㆍ白丑 等分(幷炒, 取頭末). 右末三錢, 取猪腰子一部薄批, 入川椒 五十粒, 茴香 百粒, 以牽牛末遍糝之, 濕紙包裹, 以線扎定, 煨令香熟, 取出. 空心, 溫酒嚼下, 取下惡物, 便愈. 《直指》
EP	秘傳茱萸內消元
SS	治疝氣及陰㿉, 偏大或生瘡出黃水. 吳茱萸(半酒半醋浸一宿焙乾)ㆍ山茱萸ㆍ馬藺花(醋浸焙)ㆍ川練肉ㆍ肉桂ㆍ黑丑(頭末)ㆍ茴香(鹽炒)ㆍ玄胡索(炒)ㆍ陳皮ㆍ靑皮(幷去白)ㆍ海藻(洗去鹹焙)ㆍ桃仁(炒)ㆍ白蒺藜(炒)ㆍ木香 各五錢. 右爲末, 酒糊和丸梧子大, 鹽湯, 或溫酒下五七十丸. 《直指》
EP	牡礬丹
SS	治陰囊生瘡出水, 其痒甚苦, 搔之無足, 後必自痛. 牡蠣粉ㆍ黃丹 各二兩, 枯白礬 四兩. 爲末, 遇夜, 用手捏藥於痒處擦之. 連擦三四次, 自然平復. 《入門》
DD	筋疝藥
ZZ	宜瀉心湯方見五藏ㆍ加減柴苓湯ㆍ淸心蓮子飮方見消渴ㆍ龍膽瀉肝湯.
EP	龍膽瀉肝湯
SS	治肝藏濕熱, 男子陰挺腫脹, 婦人陰挺瘡痒, 或陰莖濕痒, 出膿水. 此因酒得之. 龍膽草ㆍ柴胡ㆍ澤瀉 各一錢, 木通ㆍ車前子ㆍ赤茯苓ㆍ生地黃ㆍ當歸(幷酒拌)ㆍ山梔仁ㆍ黃芩ㆍ甘草 各五分. 右剉, 作一貼, 水煎, 空心服. 《入門》
EP	加減柴苓湯
SS	治諸疝, 因濕熱, 腫痛出水. 柴胡ㆍ澤瀉 各一錢, 半夏ㆍ赤茯苓ㆍ白朮ㆍ猪苓ㆍ山楂ㆍ梔子ㆍ荔枝核 各七分. 右剉, 作一貼, 水煎服. 無荔枝核, 則代橘核. 《入門》
DD	血疝藥
ZZ	宜玉燭散方見胞門ㆍ桃仁承氣湯方見寒門ㆍ復元通氣散方見氣門ㆍ神聖代鍼散.
EP	神聖代鍼散
SS	治血積疝痛, 及諸疝刺痛, 服之神效. 乳香ㆍ沒藥ㆍ當歸ㆍ白芷ㆍ川芎ㆍ芫靑(製) 各一錢. 右爲末, 每服一字, 甚者五分. 先點好茶一盞, 次糝藥末在茶上, 不得吹攪, 立地細細呷之. 《正傳》
DD	氣疝藥
ZZ	宜蕩疝丸ㆍ蟠葱散方見上ㆍ氣疝飮ㆍ三茱丸ㆍ聚香飮子.
EP	蕩疝丸
SS	治氣疝. 黑丑(頭末)ㆍ破故紙(炒)ㆍ茴香(炒)ㆍ川練子(炒) 各一兩, 蓬朮ㆍ木香 各四錢, 靑皮ㆍ陳皮 各三錢. 右爲末, 酒糊和丸梧子大, 空心, 酒下五七十丸. 《醫鑑》
EP	氣疝飮
SS	治氣疝. 黃連(以吳茱萸煎水浸炒) 二錢, 人參ㆍ白朮 各一錢, 白芍藥ㆍ陳皮 各七分, 甘草 三分. 右剉, 作一貼, 薑 三片, 水煎服. 《入門》
EP	三茱丸
SS	治氣疝腫痛. 山茱萸ㆍ吳茱萸ㆍ食茱萸 各二兩, 破故紙(炒) 一兩七錢, 川練肉 一兩, 斑猫 十四箇(同炒赤去猫), 黑丑(頭末炒) 一兩, 靑鹽ㆍ靑皮ㆍ茴香(炒) 各三錢. 右爲末, 醋麪糊和丸梧子大, 先嚼桃仁十五粒, 以溫酒, 或鹽湯下三五十丸. 《丹心》
EP	聚香飮子
SS	治七情所傷, 遂成疝氣. 乳香ㆍ沈香ㆍ白檀香ㆍ木香ㆍ藿香ㆍ丁香 各八分, 玄胡索ㆍ薑黃ㆍ烏藥ㆍ桔梗ㆍ桂心ㆍ甘草 各四分. 右剉, 作一貼, 薑三棗二, 水煎服. 《入門》
DD	狐疝藥
ZZ	寒濕下注于囊中, 名爲狐疝, 亦屬痰病. 二陳湯方見痰飮, 加靑皮ㆍ香附ㆍ蒼朮. 《入門》
ZZ	宜服二香丸. 又丁香練實丸ㆍ四炒川楝丸ㆍ茴香練實丸, 皆可選用三方見下.
EP	二香丸
SS	治狐疝, 上下出入作痛, 或疝痛作則腹內塊痛止, 疝痛止則腹內塊痛復作. 木香ㆍ香附子 各三兩, 山楂肉 二兩, 三棱ㆍ蓬朮(幷醋煮)ㆍ神麴ㆍ薑黃ㆍ南星 各一兩, 黃連(與吳茱萸同炒)ㆍ蘿葍子ㆍ桃仁ㆍ梔子仁ㆍ橘核(炒) 各五錢. 右爲末, 薑汁浸蒸餠和丸梧子大, 白湯下五七十丸. 《丹心》
DD	㿉疝藥
ZZ	大抵㿉疝屬濕多. 《綱目》
ZZ	㿉有四種. 一曰, 腸㿉, 一名小腸氣. 宜天台烏藥散ㆍ救命通心散ㆍ去鈴丸ㆍ加味通心飮ㆍ蠲痛元ㆍ消疝丸ㆍ立效散.
ZZ	二曰, 卵㿉, 卽水疝之類, 藥亦同.
ZZ	三曰, 氣㿉, 卽氣疝, 藥亦同.
ZZ	四曰, 水㿉, 卽膀胱氣. 宜靑木香元方見上ㆍ三花神祐丸方見下門ㆍ神保元. 治膀胱氣脇下痛最妙方見氣門. 三白散ㆍ四味茴香散ㆍ茱萸內消元ㆍ楊氏麝香元ㆍ金鈴散ㆍ三疝湯.
ZZ	㿉疝中, 有偏墜, 有木腎, 別立條.
ZZ	㿉病, 通用橘核丸ㆍ橘核散.
EP	天台烏藥散
SS	治小腸氣. 川練子 十箇, 巴豆 十四粒(同麩炒黑色, 去豆麩不用), 烏藥ㆍ木香ㆍ茴香(炒)ㆍ良薑ㆍ靑皮 各五錢, 檳榔 三錢. 右細末, 每一錢, 溫酒調下. 痛甚炒薑, 熱酒下. 《東垣》
EP	救命通心散
SS	治小腸氣痛. 川烏 一兩, 以靑鹽 一錢(酒一盞浸一宿, 去皮尖焙乾), 川練子肉 一兩, 以巴豆肉 二十一粒(同炒黑色, 去頭), 茴香 五錢. 石燕 一對(火煆醋淬), 土狗 五枚, 芥子 一錢六分. 右爲末, 每三錢, 入羊石子內, 濕紙裹煨熟. 夜半時, 好酒半升入鹽, 細嚼石子, 以酒嚥下, 不得作聲. 小便大利, 其病卽去. 《綱目》
EP	去鈴丸
SS	大治小腸疝氣. 茴香 一斤, 以生薑一斤取自然汁, 浸一宿, 約薑汁盡入茴香, 然後入靑鹽二兩同炒赤, 取出焙燥爲末, 酒糊丸梧子大, 每三五十丸, 溫酒, 米飮任下. 此藥全實脾胃, 且有鹽能引入下部, 有薑汁專一發散, 而無疏導之害. 服之累效. 《入門》
EP	加味通心飮
SS	治小腸疝氣熱痛, 小便不通. 瞿麥ㆍ木通ㆍ梔子ㆍ黃芩ㆍ連翹ㆍ枳殼ㆍ川練子ㆍ甘草 各一錢. 右剉, 作一貼, 燈心二十莖, 車前草五葉同煎服. 《得效》
EP	蠲痛元
SS	治小腸, 膀胱氣痛. 玄胡索 一兩, 川練肉ㆍ茴香(炒) 各五錢, 白丑(頭末炒)ㆍ當歸ㆍ良薑ㆍ靑皮ㆍ木香ㆍ烏藥 各二錢半, 全蝎(焙) 七箇. 右爲末, 薑汁浸蒸餠和丸梧子大, 燒綿灰調酒, 送下三五十丸. 《直指》
EP	消疝丸
SS	治小腸疝氣. 蒼朮 一斤(泔浸切片), 葱白 一斤(切), 和鹽 一兩(同炒黃去葱), 川椒(微炒)ㆍ白茯苓ㆍ茴香(炒) 各四兩. 右爲末, 酒糊和丸梧子大, 空心, 溫酒下五七十丸. 《集略》
EP	立效散
SS	治小腸氣痛. 全蝎 七箇, 縮砂 三七枚, 茴香 一錢. 右爲末, 分三貼, 熱酒調下, 空心卽效. 《資生》
EP	茱萸內消丸
SS	治膀胱, 腎虛, 結成寒疝, 偏墜引痛, 及小腸奔豚, 痃癖等證. 山茱萸ㆍ吳茱萸ㆍ川練子ㆍ馬藺花ㆍ茴香ㆍ靑皮ㆍ陳皮ㆍ山藥ㆍ肉桂 各二兩, 木香 一兩. 右爲末, 酒糊和丸梧子大, 酒下五十丸. 《入門》
EP	楊氏麝香元
SS	能尋諸處痛, 凡膀胱氣, 脇下痛最難治, 此藥主之. 木香ㆍ胡椒 各一兩, 全蝎(炒)ㆍ巴豆霜 各四錢, 麝香 一錢. 右爲末, 蒸餠和丸麻子大, 朱砂爲衣, 熟水下五七丸. 《直指》
SS	神保元同, 無麝香.
EP	金鈴散
SS	治膀胱, 小腸氣腫痛. 大川練子三十枚, 取肉切片, 巴豆肉三十粒, 作片, 同炒色焦, 去巴豆. 右以茴香炒, 與川楝肉等分, 幷入木香二錢半. 右爲末, 每二錢, 水酒各半, 煎葱白湯調下, 空心. 《直指》
EP	三疝湯
SS	治膀胱氣腫痛. 車前子 二錢四分, 茴香 一錢六分, 葱白 一錢二分, 沙參 八分. 右剉, 作一貼, 水煎服. 《集成》
EP	橘核丸
SS	治四種㿉疝, 卵核腫脹, 偏有大小, 或硬如石, 或小腹絞痛, 甚則囊腫, 潰爛出黃水. 橘核(炒)ㆍ海藻(鹽酒炒)ㆍ昆布(鹽酒炒)ㆍ海帶(鹽水洗)ㆍ桃仁(麩炒)ㆍ川練子(炒) 各一兩, 玄胡索(炒)ㆍ厚朴ㆍ枳實ㆍ桂心ㆍ木香ㆍ木通 各五錢. 右爲末, 酒糊和丸梧子大, 溫酒, 或鹽湯下六七十丸. 《入門》
SS	久不消, 加醋煮䃃砂二錢. 《得效》
EP	橘核散
SS	治四種㿉疝, 久者用橘核丸, 新者用橘核散. 橘核 一錢半, 桃仁 十五枚, 梔子仁 一錢, 川烏(炮)ㆍ吳茱萸 各五分. 右各炒爲麤末, 作一貼, 水煎服. 《丹心》
SS	橘核單止痛, 烏頭散寒鬱, 山梔除濕熱, 又引烏頭速下, 不令胃中停留, 用之甚捷. 《入門》
EP	三白散
SS	治膀胱氣蘊熱, 陰囊腫脹, 大小便不通. 白丑(頭末) 一兩, 桑白皮ㆍ白朮ㆍ木通ㆍ陳皮 各二錢半. 右爲末, 每二錢, 薑湯, 或葱白湯調下. 《得效》
EP	四味茴香散
SS	治囊莖抽痛不可忍, 俗名小腸氣. 烏藥(酒浸一宿焙)ㆍ良薑ㆍ茴香ㆍ靑皮 各一兩. 右爲末, 每二錢, 發時, 熱酒調下. 《入門》


CC	陰卵偏墜
ZZ	陰卵一邊, 腫大偏墜, 牽引或痛, 古方謂之卵㿉. 宜金鈴子丸ㆍ茱萸內消元ㆍ馬藺花丸ㆍ茴香安腎湯ㆍ加減香苓散.
ZZ	偏左, 多瘀血怒火, 偏右, 多濕痰食積. 《入門》
DP	金鈴子丸
SS	治疝氣偏墜, 痛不可忍. 川練子肉五兩, 剉作五分. 一用斑猫十箇同炒, 去猫. 二用茴香三錢, 鹽半錢同炒, 去鹽, 留茴香. 三用黑丑三錢同炒, 去黑丑. 四用破故紙三錢同炒, 留故紙. 五用蘿葍子一錢同炒, 去蘿葍子. 右爲末, 酒糊和丸梧子大, 溫酒下三五十丸. 《澹寮》
DP	茱萸內消元
SS	治陰㿉偏大, 腎囊腫脹, 或生瘡瘍, 時出黃水. 川楝肉 一兩半, 大腹皮ㆍ五味子ㆍ玄胡索ㆍ海藻 各一兩二錢半, 桔梗ㆍ靑皮ㆍ山茱萸 各一兩, 木香 七錢, 茴香ㆍ桂心ㆍ川烏(炮)ㆍ吳茱萸ㆍ食茱萸ㆍ桃仁 各五錢. 右爲末, 酒糊和丸梧子大, 溫酒下三五十丸. 《得效》
DP	馬藺花丸
SS	治㿉疝偏墜, 及婦人陰㿉, 小兒偏墜, 無有不效. 卽上橘核丸, 加馬藺花 一兩, 檳榔 五錢也. 服法亦同. 《正傳》
DP	茴香安腎湯
SS	治左邊偏墜, 丸如雞鴨子大. 人參ㆍ白朮ㆍ白茯苓ㆍ茴香ㆍ破故紙ㆍ檳榔ㆍ烏藥ㆍ便香附ㆍ縮砂ㆍ荔枝核 各八分, 黃柏ㆍ澤瀉 各六分, 木香ㆍ玄胡索 各四分, 升麻ㆍ甘草 各二分. 右剉, 作一貼, 煎服. 《醫鑑》
DP	加減香苓散
SS	治偏墜氣, 初起壯熱增寒, 乃發表分利藥也. 一服而愈. 枳殼ㆍ陳皮ㆍ香附子ㆍ蒼朮ㆍ麻黃ㆍ猪苓ㆍ澤瀉ㆍ木通ㆍ滑石ㆍ車前子ㆍ三棱ㆍ蓬朮ㆍ川練子ㆍ玄胡索ㆍ甘草 各七分. 右剉, 作一貼, 入生薑 三片, 葱白 二莖, 水煎服. 《醫鑑》


CC	木腎
ZZ	木腎之證, 脹大作痛, 頑痺結硬. 治法當溫散溫利, 以內消之. 又有墜墮跌傷, 驚氣與敗血交攻, 亦有木强脹痛之證. 治法, 更爲之消瘀, 宜川練散. 《直指》
ZZ	木腎者, 陰莖堅硬, 頑痺不痛, 乃心火不降, 腎水不溫. 宜四製茱萸丸ㆍ四炒川練丸二方見下. 敗血攻入者, 當消瘀血. 《入門》
ZZ	木腎不痛, 宜活腎丸. 《入門》
ZZ	消渴木腎, 一名强中, 無治法. 詳見消渴
DP	川練散
SS	治外腎脹大, 麻木痛硬, 謂之木腎. 又治奔豚疝氣偏墜. 川練子 四十九箇. 先切七箇取肉, 以茴香二錢半同炒, 倂留. 又切七箇, 以破故紙二錢半同炒, 倂留. 又切七箇, 以黑丑二錢半同炒, 倂留. 又切七箇, 以鹽一錢同炒, 倂留. 又切七箇, 以斑猫十四箇同炒, 去猫. 又切七箇, 以巴豆肉十四箇同炒, 去巴. 又切七箇, 以蘿葍子二錢半同炒, 去蘿葍. 乃入下藥. 茴香(炒)ㆍ木香 各五錢, 辣桂 二錢半. 右爲末, 酒麪糊和丸梧子大, 空心, 鹽酒下三五十丸.
SS	瘀血木腎, 以前方, 加玄胡索五錢略炒, 劑之. 以沒藥末, 和溫酒呑下. 《直指》
DP	活腎丸
SS	治木腎不痛. 蒼朮(鹽炒) 一兩, 黃柏(酒洗)ㆍ枳實ㆍ滑石 各七錢, 南星(炮)ㆍ半夏(製)ㆍ山楂肉ㆍ神麴(炒)ㆍ白芷 各五錢, 昆布ㆍ吳茱萸 各三錢. 右爲末, 酒糊和丸梧子大, 鹽湯下七十丸. 一方, 無枳實, 有枸杞子. 《入門》


CC	奔豚疝氣
ZZ	臍下有動氣, 名曰腎氣, 亦曰奔豚, 奔豚, 腎之積名也. 五積中, 惟臍下奔豚衝心最急. 其人素有腎積, 因傷寒之邪, 衝突下焦, 致其發動, 如江豚之奔衝也. 大抵眞氣內虛, 水結不散, 氣與之搏, 卽發奔豚. 雖有發表攻裏之證, 汗之下之, 皆不可也. 理中湯方見寒門, 加肉桂, 及赤茯苓, 去白朮主之. 盖桂能泄奔豚, 茯苓能伐腎邪故也. 白朮助土剋水, 燥腎閉氣, 是以去之. 《丹心》
ZZ	奔豚氣衝心, 宜奪命丹ㆍ胡蘆巴元ㆍ一捏金散.
DP	奪命丹
SS	治奔豚疝氣, 上衝小腹引痛, 神效. 吳茱萸 一斤(內四兩酒浸, 四兩醋浸, 四兩白湯浸, 四兩童便浸, 幷焙乾), 澤瀉 二兩. 右爲末. 酒麪糊和丸梧子大, 空心, 鹽湯下五七十丸. 《局方》
SS	入門, 一名四製茱萸丸.
DP	胡蘆巴元
SS	治奔豚疝氣上衝, 痛不可忍. 茴香(炒) 三兩, 白丑(頭末) 二兩, 川烏(炮)ㆍ巴戟ㆍ吳茱萸 各一兩半, 川練子ㆍ胡藘巴 各一兩. 右爲末, 酒糊和丸梧子大, 空心, 酒下二三十丸. 《直指》
DP	一捏金散
SS	治奔豚疝氣上衝, 及小腸氣, 臍腹大痛. 玄胡索ㆍ川鍊肉ㆍ全蝎(炒)ㆍ茴香(炒). 右爲末, 每二錢, 熱酒調下, 神驗. 《正傳》


CC	陰縱陰縮
ZZ	靈樞曰, 莖垂者, 身中之機, 陰精之候, 津液之道也.
ZZ	陰縱, 謂前陰受熱, 挺長不收也. 陰縮, 謂前陰受寒, 入腹內也. 經曰, 足厥陰之筋, 傷於內則不起, 傷於寒則陰縮入, 傷於熱則縱挺不收, 是也. 《綱目》
ZZ	陰囊垂縮, 有寒有熱. 夫熱在外寒在內, 則囊垂, 此九夏之氣也. 寒在外熱在內, 則囊縮, 此三冬之氣也. 以不病人論之, 夏暑大熱, 囊卵累垂, 冬天大寒, 急縮收上. 盖冬天陽氣在內, 陰氣在外. 故寒在外則皮急, 皮急則囊縮. 夏月陰氣在內, 陽氣在外. 故熱在外則皮緩, 皮緩則囊垂. 此㿉疝之象, 至於傷寒及熱病, 熱入厥陰, 則囊卵縮者, 熱傷筋, 筋急故也. 凡火灼則筋急, 亦其類也. 《綱目》
ZZ	陰縮在女子, 則陰戶急痛, 引小腹疼. 《入門》
ZZ	男子陰挺腫脹, 陰莖諸疾, 通用龍膽瀉肝湯方見上.
ZZ	陰囊縮, 詳見傷寒門, 及霍亂門, 可參考.
ZZ	一少年玉莖挺長, 腫而痿, 皮塌常潤, 磨股難行, 兩脇氣逆上, 手足倦弱. 先以小柴胡湯方見寒門, 加黃連大劑, 行其濕熱, 少加黃柏, 降其逆上之氣, 腫漸收. 外以絲瓜汁, 調五倍子末, 付之而愈. 《丹心》


CC	脫陽證
ZZ	詳見救急.


CC	陰痿
ZZ	陰痿, 皆耗散過度, 傷于肝筋所致. 經云, 足厥陰之經, 其病傷于內則不起, 是也. 《綱目》
ZZ	陰痿, 乃七傷之疾, 虛勞門參考.
ZZ	陰痿, 宜還少丹ㆍ五精丸ㆍ上丹ㆍ膃肭補天丸ㆍ固本健陽丹方見婦人ㆍ九仙靈應散.
DP	還少丹
SS	治下部脈微細, 陰痿不起. 熟地黃ㆍ枸杞子 各一兩半, 山藥ㆍ牛膝ㆍ遠志ㆍ山茱萸ㆍ巴戟ㆍ白茯苓ㆍ五味子ㆍ石菖蒲ㆍ肉蓯蓉ㆍ楮實子ㆍ杜冲ㆍ茴香. 右爲末, 蜜和棗肉爲丸梧子大, 空心, 溫酒, 或鹽湯下三五十丸. 《集略》
SS	亦有鬱火甚, 而致痿者, 非還少丹所能起, 當服黃柏, 知母, 淸火堅腎之藥. 《節齋》
DP	五精丸
SS	治腎虛陰痿. 秋石ㆍ鹿角霜ㆍ白茯苓ㆍ陽起石ㆍ山藥 各等分. 右爲末, 酒糊和丸梧子大, 每服五十丸, 常近火氣, 使乾燥, 服之無戀膈之患. 《丹心》
DP	上丹
SS	治勞傷虛損, 男子絶陽, 庶事不興. 五味子 八兩, 蛇床子ㆍ兎絲子ㆍ百部根ㆍ杜冲ㆍ白茯苓ㆍ防風ㆍ巴戟ㆍ肉蓯蓉ㆍ山藥ㆍ遠志ㆍ枸杞子ㆍ柏子仁 各二兩. 右爲末, 蜜丸梧子大, 空心, 溫酒, 或鹽湯下五七十丸. 《局方》
DP	膃肭補天丸
SS	治虛損陰痿. 胡桃肉 三兩, 白朮 二兩半, 白芍藥ㆍ黃芪ㆍ熟地黃ㆍ杜冲ㆍ牛膝ㆍ破故紙ㆍ川練肉ㆍ遠志 各二兩, 膃肭臍ㆍ人參ㆍ白茯苓ㆍ枸杞子ㆍ當歸ㆍ川芎ㆍ茴香 各一兩半, 木香ㆍ茯神ㆍ甘草(蜜灸) 各一兩, 沈香 五錢. 右爲末, 用膃肭製酒煮麪糊和丸如梧子大. 空心, 溫酒, 或鹽湯下五七十丸. 《入門》
DP	九仙靈應散
SS	治男子陰濕陽痿, 每逢不擧. 附子(炮)ㆍ蛇床子ㆍ紫梢花ㆍ遠志ㆍ石菖蒲ㆍ海螵蛸ㆍ丁香ㆍ木鼈子 各二錢, 小腦 一錢半. 右麤末, 每五錢, 水三椀煎至一椀半, 溫洗濕處, 幷陰囊, 日二次, 留水再溫洗, 多洗尤好. 《回春》


CC	陰冷
ZZ	下部陽虛, 陰冷如氷, 宜八味丸方見五歲ㆍ加减內固丸ㆍ十補丸ㆍ吳茱萸湯ㆍ淸魂湯ㆍ回春散ㆍ助陽散.
ZZ	一僧病疝, 冷氣上貫齒, 下貫腎, 緊若繩挽, 兩睾時腫而冷. 戴人診兩手脈細而弱, 斷之曰, 秋脈也. 此因金氣在上, 下伐肝木, 木畏金抑而不伸, 故病如是. 肝氣盤礴, 不能下榮於睾丸, 故其寒, 實非寒也. 木受金制傳之胃土, 胃爲陽明, 故上貫齒. 肝木者, 心火之母也. 母旣不伸, 子亦屈伏, 故下冷而水化乘之. 經曰, 木鬱則達之, 土鬱則泄之. 令涌泄四次, 果覺氣和, 睾丸痒而煖. 戴人曰, 氣已入睾中矣. 以茴香ㆍ蓬朮之藥, 使服之一月而愈. 《子和》
DP	加減內固丸
SS	治命門火衰, 腎寒陰痿, 元陽虛憊. 巴戟ㆍ肉蓯蓉ㆍ山茱萸ㆍ兎絲子 各三兩, 破故紙 二兩半, 石斛ㆍ胡蘆巴 各二兩, 茴香 一兩, 附子 五錢. 右爲末, 蜜丸梧子大, 溫酒, 或鹽湯下五七十丸. 《入門》
DP	十補丸
SS	治寒疝陰冷, 及小腸, 膀胱, 奔豚等證. 附子 一兩(防風 一兩, 剉如豆大, 鹽 四兩, 黑豆 一合, 同炒附子裂, 去諸藥, 只取附子), 胡蘆巴ㆍ木香ㆍ巴戟ㆍ川練肉ㆍ肉桂ㆍ玄胡索ㆍ蓽澄茄ㆍ茴香(炒)ㆍ破故紙(炒) 各一兩. 右爲末, 糯米粉酒打糊和丸梧子大, 朱砂爲衣, 酒下五七十丸. 《丹心》
DP	吳茱萸湯
SS	治厥疝上逆, 陰冷囊寒. 川烏ㆍ細辛 各七分半, 吳茱萸 五分, 良薑ㆍ當歸ㆍ乾薑ㆍ肉桂 各二分半. 右剉, 作一貼, 水煎服. 《正傳》
DP	淸魂湯
SS	治外腎冷, 前陰痿, 陰囊濕痒. 柴胡ㆍ(酒)黃柏ㆍ(生)甘草 各一錢, 升麻ㆍ澤瀉 各七分半, 當歸梢ㆍ羌活ㆍ麻黃根ㆍ防己ㆍ草龍膽ㆍ赤茯苓 各五分, 紅花 一分, 五味子 九粒. 右剉, 作一貼, 水煎服. 《東垣》
DP	回春散
SS	治陰冷如神.
SS	歌曰, 一錢白礬八分丹黃丹也, 二分胡椒細細硏, 焰硝一分共四味, 好醋調和手內攤.
SS	又歌曰, 男左女右合陰處, 渾身是汗濕衣衫, 此方用者如神效, 不義之人不可傳. 《醫鑑》
DP	助陽散
SS	治急陰冷. 乾薑ㆍ牡蠣 各一兩. 右爲末, 以燒酒調稠搽手上, 用雙手揉外腎, 婦人揉兩乳. 《醫鑑》


CC	陰腫
ZZ	陰囊腫大, 或不痛, 卽水㿉之類. 新發者, 宜三白散ㆍ橘核散, 久者, 宜橘核丸三方見上.
ZZ	陰腫, 宜五苓散方見寒門, 合三疝湯方見上, 加靑皮ㆍ檳榔ㆍ木通, 空心煎服. 《入門》
ZZ	陰腫偏大或痛, 牡蠣煆粉, 乾薑炮末一兩, 水調如糊, 塗病處卽愈. 《本草》
ZZ	陰腫, 宜用蟬退散.
ZZ	小兒外腎腫大, 莖物通明, 牡蠣粉, 津唾調塗. 又地龍糞, 薄荷汁調塗, 葱白汁, 甘草汁皆可. 《本草》
ZZ	大人小兒, 陰腫硬痛, 地龍不去土爲末, 蚯蚓糞等分, 以雞子淸調付患處, 綿巾包裹, 登時縮上, 卽洗去如神. 《種杏》
DP	蟬退散
SS	治陰囊忽腫大, 多因坐地觸風濕, 或蟲蟻吹着. 蟬蛻 五錢, 水煎, 洗腫處, 再三次. 服五苓散合三疝湯, 如上法. 《得效》


CC	囊癰
ZZ	詳見癰疽.


CC	陰囊濕痒
ZZ	陰囊濕痒, 謂之腎藏風. 人之精血不足, 內爲嗜慾所耗, 外爲風冷所乘, 風濕毒氣, 從虛而入, 囊下濕痒, 或生瘡皮脫. 下注則兩脚生瘡癬, 或耳鳴眼昏. 宜活血驅風散ㆍ蒺藜散ㆍ四生散ㆍ乳香龍骨散ㆍ烏頭丸ㆍ椒粉散. 《直指》
DP	活血驅風散
SS	治腎藏風, 囊下濕痒, 脚生瘡癬. 白蒺藜(炒)ㆍ當歸ㆍ川芎ㆍ白芷ㆍ細辛ㆍ桃仁ㆍ半夏ㆍ槐潤ㆍ白芍藥ㆍ五靈脂ㆍ甘草(生) 各六分, 蒼朮ㆍ杜冲ㆍ桂皮ㆍ薏苡仁ㆍ天麻ㆍ橘紅ㆍ檳榔ㆍ厚朴ㆍ枳殼 各三分. 右剉, 作一貼, 薑五棗二, 水煎, 入乳香末少許, 空心服之. 乳香以佐心氣, 使心腎相交也. 《直指》
DP	蒺藜散
SS	治㿉風上攻, 耳鳴目眩, 下注陰濕瘡痒. 草烏(水浸三日, 逐日換水, 去皮曬乾)ㆍ白蒺藜(炒) 各五錢, 白芷ㆍ白附子(生)ㆍ蒼朮(炒)ㆍ荊芥穗 各二錢半. 右爲末, 米糊和丸梧子大, 鹽酒下三五十丸. 《直指》
DP	四生散
SS	治腎藏風, 脚下生瘡癬, 或兩耳鳴痒. 白蒺藜ㆍ黃芪ㆍ獨活ㆍ白附子 各等分. 右爲末, 每二錢, 薄荷酒調下.
SS	或以猪腰子批開, 入藥末二錢, 合定裹煨香熟, 空心細嚼, 以鹽酒送下, 卽差. 《局方》
DP	乳香龍骨散
SS	治外腎濕痒, 淫爛如㿐. 龍骨ㆍ石膏(生)ㆍ五倍子 各二錢半, 白芨ㆍ乳香ㆍ黃丹 各一錢二分半, 麝香 少許. 右爲末, 先以苦參ㆍ大腹皮ㆍ紫蘇葉煎湯, 溫洗後, 糝付. 《東垣》
DP	烏龍丸
SS	治腎藏風下注, 生瘡癬. 川烏ㆍ草烏 各一兩(以黑豆半升煮透軟, 去皮臍, 切曬乾), 入白附子ㆍ天麻ㆍ地龍 各五錢. 右爲末, 酒糊和丸梧子大, 空心, 鹽湯呑下三五十丸. 《本事》
DP	椒粉散
SS	治陰囊濕痒. 麻黃根 二錢, 黑狗脊卽貫衆也ㆍ蛇床子 各一錢, 川椒ㆍ當歸梢ㆍ猪苓 各六分, 斑猫 四枚, 輕粉ㆍ紅花 各少許. 右爲末, 乾糝, 避風冷. 《東垣》


CC	疝痛劫藥
ZZ	寒疝入腹刺痛, 及小腸, 膀胱氣痛劇, 宜梔附湯.
ZZ	劫疝痛藥, 烏頭, 梔子幷切炒, 擂細, 順流水入薑汁調服. 梔子以降濕熱, 烏頭以破寒鬱, 皆下焦之藥, 而烏頭爲梔子所引, 其性急速, 不容胃中停留也. 《正傳》
ZZ	又方, 桂枝ㆍ山梔(炒)ㆍ川烏(細切炒). 右爲末, 薑汁糊和丸, 薑湯下三四十丸, 大能劫痛. 《綱目》
DP	梔附湯
SS	能劫疝止痛. 山梔 四十九枚(燒半過), 大附子 一箇(炮熟). 右剉, 取二錢, 水一盞, 酒半盞, 煎至七分去滓, 入鹽一撮, 溫服. 盖川烏, 治外束之寒, 梔子, 治內鬱之熱也. 《綱目》
SS	一名倉卒散.
DP	神聖代鍼散
SS	治諸疝, 極痛不可忍. 服之神效方見上.


CC	諸疝通治
ZZ	治疝痛, 用二陳湯, 隨證加減. 《入門》
ZZ	四氣七情疝通, 用五苓散方見寒門. 猪苓ㆍ澤瀉分陰陽, 以和心與小腸, 白朮利腰臍間濕與死血, 茯苓利膀胱水, 木得桂則枯, 故用以伐肝木. 《入門》
ZZ	通治, 宜胡蘆巴丸方見上. 又治小腹有形如卵, 上下痛不可忍.
ZZ	馬藺花丸方見上ㆍ茱萸內消元方見上ㆍ復元通氣散方見氣門.
ZZ	通治, 宜茴香練實丸ㆍ木香金鈴丸ㆍ丁香練實丸ㆍ四炒川練丸ㆍ五炒川練丸ㆍ烏附通氣湯ㆍ十味蒼柏散ㆍ神消散.
DP	茴香練實丸
SS	治男子七疝, 婦人帶下瘕聚, 痛不可忍. 皆任脈所主, 治法同焉. 川練子(炒)ㆍ茴香ㆍ山茱萸ㆍ吳茱萸ㆍ食茱萸ㆍ靑皮ㆍ陳皮ㆍ馬藺花ㆍ芫花 各一兩. 右爲末, 醋糊和丸梧子大, 溫酒下五十丸. 《丹心》
DP	木香金鈴丸
SS	治諸般疝氣, 及外腎腫脹痛, 一服立應. 乳香ㆍ沒藥ㆍ木香ㆍ附子(炮)ㆍ茴香(鹽炒)ㆍ川練肉ㆍ玄胡索ㆍ全蝎(炒)ㆍ人參 各等分. 右爲末, 酒糊和丸梧子大, 空心, 黃酒下百丸. 《醫鑑》
DP	丁香練實丸
SS	治男子七疝, 女子瘕聚帶下. 當歸ㆍ附子(炮)ㆍ川練肉ㆍ茴香 各一兩. 右剉, 好酒三升, 煮酒盡爲度, 焙作細末. 每藥末一兩, 入丁香ㆍ木香 各二錢, 全蝎 十三箇, 玄胡索 一兩. 右幷爲末, 與前藥拌勻, 酒糊和丸梧子大, 空心, 酒下百丸. 凡疝氣帶下, 皆屬於風. 全蝎治風之聖藥, 川練ㆍ茴香皆入小腸經, 當歸ㆍ玄胡索和血止痛. 疝氣帶下, 皆積寒邪於小腸之間, 故以附子佐之, 丁香ㆍ木香爲引導也. 有人患疝痛三年, 服此三劑, 良愈. 《綱目》
DP	四炒川練丸
SS	治一切疝氣, 腫痛縮小, 久服斷根. 川練肉 一斤(作四分. 一分用麩一合, 斑猫四十九枚同炒. 一分用麩一合, 巴戟一兩同炒. 一分麩一合, 巴豆四十九枚同炒. 一分用鹽一兩, 茴香一合同炒. 幷以麩黃色爲度, 揀去同炒藥, 只取川練肉), 再加木香ㆍ破故紙炒各一兩爲末, 酒糊和丸梧子大, 每五十丸, 鹽湯下, 日三服. 《入門》
DP	五炒川練丸
SS	治諸疝. 川練肉 五兩. 將一兩, 斑猫三箇同炒. 一兩, 茴香三錢, 鹽五分同炒. 一兩, 破故紙三錢同炒. 一兩, 黑丑三錢同炒. 一兩, 蘿葍子一錢同炒. 揀去同炒藥, 只留茴香ㆍ破故紙ㆍ川練肉, 爲末, 酒糊和丸梧子大, 溫酒下五十丸. 《入門》
DP	烏附通氣湯
SS	治新久疝病, 四氣七情疝皆效. 烏藥ㆍ香附子ㆍ當歸ㆍ白芍藥ㆍ山楂肉ㆍ橘皮 各一錢, 白朮 七分, 赤茯苓ㆍ澤瀉 各五分, 猪苓ㆍ木香ㆍ甘草 各三分. 右剉, 作一貼, 水煎, 空心服. 《入門》
DP	十味蒼柏散
SS	通治濕熱疝痛. 蒼朮ㆍ黃柏ㆍ香附子 各一錢, 靑皮ㆍ玄胡索ㆍ益智仁ㆍ桃仁 各七分, 茴香(炒)ㆍ附子(炮)ㆍ甘草 各五分. 右剉, 作一貼, 空心, 水煎服. 《入門》
DP	神消散
SS	治諸般疝氣, 外腎脹痛. 山梔仁(鹽水炒黑)ㆍ橘核(炒)ㆍ茴香(鹽水炒) 各一兩, 荔枝核 八錢, 益智仁(炒) 七錢, 檳榔 五錢, 靑皮(油炒) 三錢. 右爲末, 每二錢, 燒酒調, 空心服. 不飮酒, 鹽湯服. 《醫鑑》


CC	疝病危證
ZZ	疝痛之證, 或因風寒外襲, 或因怒氣上衝, 小腹作痛, 上連脇肋. 甚則搐入反張, 咬牙戰掉, 冷汗交流, 須臾不救. 《丹心》
ZZ	疝病虛甚, 上爲嘔吐, 下有遺精者, 危. 《入門》
ZZ	惟是逆氣長噓, 中脘停酸, 躁悶擾擾, 甚而至於嘔吐, 最爲惡候. 盖脾土不濟, 腎水上乘, 必爲酸汁, 或爲痰涎, 遂成暴吐, 大小二便關格閉澁, 而腎汁胃汁, 皆自其口出也. 如此者, 大抵不救矣. 《直指》


CC	疝病禁忌
ZZ	凡疝病非痛斷, 房事與厚味, 不可用藥. 《丹心》


CC	陰囊病死候
ZZ	靈樞曰, 悲哀動中則傷魂, 魂傷則陰縮而攣.
ZZ	傷寒及熱病, 肝氣絶, 則舌卷, 卵上縮而終矣. 盖肝者, 筋之合也. 筋者, 聚于陰器而脈絡于舌本, 故如是也. 《靈樞》
ZZ	病人陰囊莖俱腫者, 死. 《扁鵲》


CC	導引法
ZZ	坐舒兩脚, 以兩手捉大拇指, 使足上頭下, 極挽五息止, 引腹中氣遍行身體, 去疝瘕病. 《類聚》


CC	陰蝕瘡下疳瘡
ZZ	詳見諸瘡.


CC	婦人陰門諸疾
ZZ	有陰挺ㆍ陰脫ㆍ陰腫ㆍ陰冷ㆍ陰痒ㆍ陰瘡ㆍ交接出血.
DD	陰挺ㆍ陰脫
ZZ	㿉疝在婦人, 則爲陰戶突出, 名曰陰㿉, 宜馬藺花丸方見上. 《正傳》
ZZ	陰中突出, 如菌如雞冠, 四團腫痛, 乃肝鬱, 脾虛下陷. 先以補中益氣湯方見內傷, 加梔子ㆍ茯苓ㆍ車前子ㆍ靑皮, 淸肝火, 升脾氣, 更以歸脾湯方見神門, 加梔子ㆍ茯苓ㆍ川芎調理, 外塗藜蘆膏. 《入門》
ZZ	陰挺出一條尺許, 痛墜尿澁, 朝服補中益氣湯, 晩服龍膽瀉肝湯方見上, 外塗藜蘆膏. 《入門》
ZZ	陰中生一物漸大, 牽引腰腹膨痛, 此因多服熱藥, 或犯非理房事, 兼意淫不遂. 名曰陰挺, 洗心散方見火門末每二錢, 生地黃湯調下. 仍用黑狗脊ㆍ五倍子ㆍ白礬ㆍ水楊根ㆍ魚腥草未詳ㆍ黃連 各一兩爲散, 分四貼, 以有觜瓦罐煎熟, 以罐觜上貫挺上, 先熏後洗, 立效. 《得效》
ZZ	陰挺, 宜服一捻金元.
ZZ	陰挺突出有熱, 小柴胡湯, 合四物湯, 加龍膽ㆍ靑皮. 《入門》
ZZ	陰脫詳見婦人.
EP	一捻金元
SS	治婦人陰挺, 諸藥不效. 玄胡索ㆍ茴香ㆍ吳茱萸ㆍ川練子ㆍ木香 各二兩. 右爲末, 粳米糊和丸梧子大, 空心, 木通湯下三五十丸. 仍用片腦五分, 鐵孕粉一錢, 水調, 刷付陰挺上. 《得效》
EP	藜蘆膏
SS	治諸努肉, 如菌突出. 藜蘆爲末, 猪脂調和, 塗之, 一日一易, 努肉自入. 《入門》
DD	陰腫ㆍ陰痒ㆍ陰瘡ㆍ陰冷ㆍ交接出血
ZZ	陰腫痛極, 便秘欲死, 枳橘熨之, 四物湯, 加柴胡,ㆍ梔子ㆍ牧丹皮ㆍ龍膽草煎服. 《入門》
ZZ	陰戶腫痛不閉, 寒熱尿澁, 宜加味逍遙散方見婦人, 加知母ㆍ地骨皮ㆍ車前子. 《入門》
ZZ	婦人陰戶生瘡, 乃七情鬱火, 損傷肝脾, 濕熱下注也. 《入門》
ZZ	陰內下疳瘡, 因月後便行房, 致成湛濁, 伏流陰道, 遂生疳瘡, 與男子妬精瘡略同. 黃丹ㆍ(枯)白礬ㆍ萹蓄ㆍ藁本 各一兩, 硫黃ㆍ蛇床子ㆍ荊芥 各五錢, 蛇蛻 一條(燒灰). 右爲末, 別以荊芥, 蛇床子煎湯, 溫洗拭乾, 以淸油調藥末糝之. 《得效》
ZZ	婦人陰蝕瘡, 宜用洗溻湯ㆍ疳濕散. 《得效》
ZZ	陰中生濕䘌瘡, 蟲如小蛆, 乃濕熱鬱滯也. 宜服硫鯉丸, 外用生艾汁, 調雄黃末, 燒烟熏之, 更用雄黃銳散方見後陰, 納陰中. 《入門》
ZZ	陰中生細蟲, 痒不可忍, 蝕入藏府卽死. 令人發寒熱, 先以蛇床子煎湯, 洗淨拭乾, 銅綠散糝之. 《入門》
ZZ	濕痒出水痛者, 憂思過傷所致, 歸脾湯方見神門, 加柴胡ㆍ梔子ㆍ牧丹皮ㆍ赤芍藥煎服. 潰爛者, 宜加味逍遙散. 《入門》
ZZ	婦人陰畔生疱, 以涼血飮方見婦人, 加凌霄花少許煎, 空心服. 《得效》
ZZ	陰冷, 宜麝香丸ㆍ回春散ㆍ助陽散方見上.
ZZ	交接出血而作痛, 乃房室有傷, 由肝火動脾, 而不能攝血. 宜用歸脾湯方見神門ㆍ補中益氣湯方見內傷, 外用熟艾綿裹入陰中, 亂髮ㆍ靑皮燒灰爲末糝之. 《入門》
EP	枳橘熨法
SS	治婦人陰腫如石, 痛不可忍, 二便不利欲死. 橘皮ㆍ枳實 各四兩, 炒令香熱, 以絹袋盛, 分兩包, 遍身從上至下, 及陰腫處, 頻頻熨之, 冷則換溫者, 直至喉中有枳實氣, 卽效. 《入門》
EP	洗溻湯
SS	療婦人陰蝕瘡. 龜甲 五兩, 黃芩ㆍ乾地黃ㆍ當歸ㆍ芍藥 各二兩, 乾漆ㆍ甘草 各一兩. 右剉, 水七升煮取一半, 去滓, 以綿帛蘸湯, 以溻瘡處, 日二度, 溻後拭乾, 取疳濕散, 糝付瘡上. 《得效》
EP	疳濕散
SS	治同上. 五月五日, 蝦蟆ㆍ木香ㆍ硫黃ㆍ鐵精 等分, 爲末, 入麝香少許, 糝付患處. 《得效》
EP	硫鯉丸
SS	治陰門內疳瘡生蟲, 下如柿汁, 臭穢難近. 大鯉魚 一箇(去頭皮), 硫黃 一兩, 入魚肚中, 濕紙裹, 黃泥固濟, 火煆烟盡爲末, 米糊和丸梧子大, 空心, 溫酒下三十丸. 《入門》
EP	銅綠散
SS	治男女陰濕瘡, 蟲蝕瘡. 五倍子 五錢, 白礬 一錢, 乳香ㆍ銅綠 各五分, 輕粉 二分半. 右爲末, 先以藥水洗, 後糝之. 《入門》
EP	麝香丸
SS	治婦人陰中久冷, 無子, 或下白帶. 蛇床子ㆍ龍骨 各五錢, 吳茱萸ㆍ(枯)白礬ㆍ木香 各三錢, 不灰木ㆍ白芷 各二錢半, 零陵香ㆍ藿香 各二錢, 丁香ㆍ小腦 各一錢半, 麝香 二分半. 右爲末, 蜜和, 兩作三十丸, 每取一丸, 綿裹, 納陰中. 《丹心》


CC	單方
XX	凡三十八種. 有蜘蛛散ㆍ驛馬丸.
DP	白礬
SS	治陰生瘡. 白礬, 麻仁等分爲末, 槐白皮煎湯洗瘡, 猪脂調付.
SS	陰痒, 白礬, 蛇床子煎水, 淋洗. 《本草》
DP	硫黃
SS	治女人陰瘡. 硫黃爲末, 日三付.
SS	瘡痒不可忍, 硫黃白礬煎湯洗之, 杏仁燒灰油調塗之. 《本草》
DP	甘爛水
SS	治奔豚殊勝. 煎藥用之. 《本草》
DP	牛膝
SS	主陰痿. 煎服, 或釀酒服之.
SS	婦人小戶嫁痛, 牛膝二兩, 酒煎服之. 《本草》
DP	蛇床子
SS	溫陰之主藥. 煎湯浴男女陰, 去風冷, 益陽事, 去陰汗. 又爲末, 和米粉, 綿裹納陰中卽溫. 《本草》
DP	地膚子
SS	治跳躍擧重, 卒得陰㿉. 地膚子二兩半, 白朮一兩半, 桂心五錢. 右爲末, 酒下二錢. 《千金》
DP	沙參
SS	治諸疝痛欲死. 爲末, 酒服二錢, 或剉一兩, 煎服亦佳. 《本草》
DP	淫羊藿
SS	主陰痿, 此興陽之劑也. 取一斤, 酒浸服之. 或作丸久服, 亦佳. 《本草》
DP	海藻
SS	療疝㿉核腫. 常食, 消男子㿉疾. 入藥服亦佳. 海帶, 昆布同功. 《本草》
DP	茴香
SS	治小腸疝痛, 不省人事. 茴香(鹽炒)ㆍ枳殼 各一兩, 沒藥 五錢, 爲末, 酒下二錢.
SS	卒疝痛欲死, 茴香莖葉擣取汁一合, 和熱酒一合服之. 《本草》
DP	玄胡索
SS	治小腸疝痛. 玄胡索鹽炒三錢, 全蝎一錢爲末, 酒下一錢. 或與乾薑等分, 末服亦佳. 《入門》
DP	狼牙
SS	婦人陰蝕瘡, 潰爛臭穢, 狼牙煎取濃汁, 浸洗患處. 或綿纏子蘸汁, 滴入陰戶, 日四五次. 《得效》
DP	桂皮
SS	寒疝痛, 四肢逆冷, 桂心末一錢, 熱酒調下.
SS	外腎腫痛, 桂心末, 和酒塗之, 桂能泄奔豚故效. 《本草》
SS	治偏墜大者, 桂心ㆍ乾薑 各一兩, 爲末, 綿一兩, 水三椀同煮曬乾. 又浸煮, 又曬, 水盡爲度. 用綿包陰丸, 汗出, 數次便愈. 亦治㿉疝不痛. 《綱目》
DP	槐白皮
SS	主男子陰疝卵腫, 婦人陰門痒痛, 及下部濕痒. 水煮取湯淋浴之. 《本草》
DP	黃柏
SS	治下疳瘡, 及陰莖上瘡. 黃柏, 蛤粉等分爲末, 糝之卽愈. 盖黃柏去熱, 蛤粉燥濕故也. 《丹心》
DP	楮木葉
SS	治木腎. 取雄楮葉曬乾爲末, 酒糊和丸梧子大, 空心, 鹽酒下三十丸. 楮無實者, 雄也. 《綱目》
DP	枳實
SS	主婦人陰腫痛. 枳實多取炒令熱, 布裹熨之, 冷卽易. 《本草》
DP	川椒
SS	凡腎氣痛, 須用川椒水煎服.
SS	陰冷腫痛, 生椒, 布裹着囊丸, 熱氣通卽差.
SS	奔豚氣, 及內外腎牽痛, 椒葉和艾及葱白同硏爛, 以醋湯拌罯妙. 《本草》 秦椒亦可.
DP	川練子
SS	治疝氣, 大小便不通, 痛不可忍. 川練子肉四十九箇, 巴豆肉四十九箇同炒, 以練子黃色爲度, 去巴豆, 只取練子爲末, 每二錢, 溫酒調下. 《得效》
DP	亂髮灰
SS	治下疳瘡, 及陰頭瘡. 先以藥水洗, 取髮灰付之, 乾則油調付, 仍以米飮調髮灰, 空心服. 《直指》
DP	鱉甲
SS	治陰蝕瘡, 及陰頭癰. 取甲燒爲末, 雞子白調付之. 《本草》
DP	烏賊魚骨
SS	主陰蝕瘡爲末, 付之.
SS	又治小戶嫁痛. 燒爲末, 酒服二錢. 《本草》
DP	原蠶蛾
SS	壯陽起陰痿, 令交接不倦. 焙爲末, 酒服一錢. 或丸服亦佳. 《本草》
DP	鰻鱺魚
SS	起陽. 取魚和五味煮熟, 空心食, 甚補益.
SS	婦人陰蝕瘡痒, 取油塗, 或燒烟熏. 《本草》
DP	地龍糞
SS	治小兒陰囊腫痛. 取糞甘草汁調付, 薄荷汁尤好.
SS	乾地龍爲末, 葱椒湯洗後, 唾調付. 《綱目》
DP	蜘蛛
SS	主大人小兒㿉及狐疝, 上下作痛, 蜘蛛散主之. 蜘蛛十四枚熬, 肉桂五錢爲末, 大人一錢, 小兒五分, 酒下, 空心. 或蜜丸服之, 亦佳. 《本草》
DP	橘核
SS	治膀胱腎氣痛. 微炒去殼爲末, 酒調下一錢. 《本草》
DP	覆盆子
SS	主陰痿, 能令堅長. 作丸久服, 良. 《本草》
DP	桃葉
SS	主女人陰瘡, 如蟲咬痒痛. 生桃葉爛擣, 綿裹納陰中, 日三易.
SS	又桃枝五七枚, 打頭使散, 以綿纏之, 蘸塗硫黃末, 燒烟熏陰中.
SS	婦人陰腫, 小兒㿉, 杵桃仁付之. 《本草》
DP	杏仁
SS	治婦人陰蝕瘡, 痒不可忍. 燒硏如泥, 綿裹納陰中, 能殺蟲. 《本草》
DP	葱白
SS	治奔豚疝氣痛. 濃煎湯飮之.
SS	又㿉疝小腹痛, 細切, 和鹽炒熨之. 《本草》
DP	雀肉
SS	壯陽强陰. 取肉, 以蛇床子熬膏, 和丸服, 謂之驛馬丸.
SS	雀卵, 和天雄ㆍ兎絲子丸服, 令陰强盛. 《本草》
DP	鹿腎
SS	壯陽氣. 作酒, 及煮粥服.
SS	鹿頭骨髓, 和蜜煮服, 壯陽令有子. 《本草》
DP	牡狗陰莖
SS	主陰痿, 令强熱大, 生子. 焙乾爲末, 和酒服.
SS	黃狗肉, 壯陽道. 和五味煮熟, 空心食. 《本草》
DP	膃肭臍
SS	主陰痿, 助陽氣, 治疝冷. 酥灸爲末, 空心, 酒下一錢, 或丸服之. 《本草》
DP	牛外腎
SS	治疝痛. 牛陰莖灸乾作末, 溫酒調服. 《俗方》
SS	婦人陰痒痛悶, 牛肝或猪肝灸, 熱納陰中, 蟲盡出. 《本草》
DP	貂鼠四足
SS	主卒疝痛. 燒爲灰, 酒調服.
SS	靑鼠足, 黃獷足亦同. 《俗方》
DP	弱陽諸物
SS	水銀不可近陰, 令陰消無氣. 《本草》
SS	兎肉弱陽不可食. 《本草》
SS	蓼ㆍ蕺ㆍ蕨, 俱弱陽, 勿食. 《本草》


CC	鍼灸法
ZZ	諸疝, 取關元灸三七壯, 大敦灸七壯. 《得效》
ZZ	大敦, 主七疝痛. 《綱目》
ZZ	諸疝大法, 取大敦ㆍ行間ㆍ太衝ㆍ中封ㆍ蠡溝ㆍ關門ㆍ關元ㆍ水道ㆍ三陰交ㆍ足三里. 《綱目》
ZZ	卒疝, 睾腫暴痛, 取蠡溝ㆍ大敦ㆍ陰市ㆍ照海ㆍ下巨虛ㆍ小腸兪. 《綱目》
ZZ	陰縮痛, 灸中封. 《資生》
ZZ	狐疝, 取太衝ㆍ商丘ㆍ大敦ㆍ蠡溝. 《綱目》
ZZ	婦人, 疝瘕痛與狐疝同, 取天井ㆍ肘尖ㆍ氣海ㆍ中極. 《綱目》
ZZ	膀胱氣, 取委中ㆍ委陽. 《綱目》
ZZ	小腸氣, 灸風市ㆍ氣海, 又灸獨陰, 取太衝. 又灸臍左右各去一寸半兩穴, 各七壯, 立效. 名曰外陵穴. 《得效》
ZZ	諸疝, 上衝氣欲絶, 灸獨陰, 神效. 《得效》
ZZ	㿉疝偏墜, 取大巨ㆍ地機ㆍ中極ㆍ中封ㆍ交信ㆍ湧泉. 《綱目》
ZZ	又法, 以稈量患人口兩角, 爲一摺斷, 如此則三摺成三角如△樣, 以一角當臍心, 兩角在臍之下, 兩傍盡處是穴. 左偏灸右, 右偏灸左, 左右灸亦無害, 灸四十壯, 神效. 《得效》
ZZ	氣衝, 專主㿉. 《資生》
ZZ	水㿉偏墜, 取闌門ㆍ三陰交. 《綱目》
ZZ	小兒胎疝, 卵偏墜, 囊縫後, 十字紋上, 灸三壯, 春灸夏差, 夏灸冬差. 《綱目》
ZZ	擧重物得㿉, 灸關元兩傍相去各三寸靑脈上, 灸七壯卽愈. 《資生》
ZZ	木腎, 大如升不痛, 取大敦ㆍ三陰交. 木腎紅腫痛, 取然谷ㆍ闌門. 《綱目》
ZZ	腎藏風濕痒瘡, 取血郄ㆍ三陰交. 《綱目》
ZZ	內經, 刺㿉疝一節, 卽靈樞所謂鈹鍼取睾囊中水液, 是也. 此法令人亦多能之. 囊大如斗者, 中藏穢液必有數升, 信知此法出於古也. 《綱目》


BB	後陰


CC	肛門重數
ZZ	靈樞曰, 肛門重十二兩, 大八寸, 徑二寸太半, 長二尺八寸, 受穀九升三合八分合之一.


CC	肛門別名
ZZ	肛門者, 大腸之下截也. 一曰, 廣腸, 言其廣闊於大小腸也. 又曰, 魄門, 言大腸爲肺之府, 肺藏魄, 故曰魄門也. 肛者, 言其處似車釭形也. 《入門》
ZZ	內經曰, 魄門亦爲五藏使, 水穀不得久留, 主出而不納以傳送也. 《內經》


CC	痔病之因
ZZ	小腸有熱必痔, 大腸有熱必便血. 《仲景》
ZZ	內經曰, 因而飽食, 筋脈橫解, 腸澼爲痔. 又曰, 飮食不節, 起居不時者, 陰受之, 陰受之則入五藏, 入五藏則䐜滿閉塞, 下爲飱泄, 久爲腸澼.
ZZ	腸澼者, 大便下血, 卽腸風藏毒也. 澼者, 腸間積水也. 《類聚》
ZZ	盖飽食則脾不能運, 食積停聚大腸, 脾土一虛, 肺金失養, 則肝木寡畏, 風邪乘虛下流, 輕則腸風下血, 重則變爲痔漏. 或醉飽入房, 精氣脫泄, 熱毒乘虛下注. 或淫極入房, 致傷膀胱與腎肝筋脈. 盖膀胱筋脈, 抵腰絡腎, 貫臀走肝, 環前後二陰, 故痔乃筋脈病也. 《入門》
ZZ	痔非外邪, 乃藏內濕熱風燥, 四氣相合而成. 其腸頭成塊者, 濕也. 腸頭墜腫者, 濕兼熱也. 出膿血水者, 熱勝血也. 作大痛者, 火熱也. 痒者, 風熱也. 大便秘者, 燥熱也. 小便澁者, 肝藏濕熱也. 《入門》


CC	痔者峙也
ZZ	內經曰, 腸澼爲痔. 如大澤中有小山突出爲峙, 人於九竅中, 凡有小肉突出皆曰痔, 不特於肛門邊者. 有鼻痔, 眼痔, 牙痔等類, 其狀不一. 《三因》
ZZ	漢避呂后諱, 號痔疾爲野雞病. 《類聚》


CC	脈法
ZZ	䘌蝕肛陰, 其脈虛小者生, 緊急者死. 《脈經》
ZZ	凡痔脈, 沈小實者易治, 浮洪而軟弱者難愈. 《正傳》
ZZ	便血則芤, 數則赤黃, 實脈癃閉, 熱在膀胱. 《醫鑑》


CC	諸痔名目
ZZ	方書有五種, 一曰牡痔, 二曰牝痔, 三曰脈痔, 四曰腸痔, 五曰氣痔. 又有酒痔, 血痔, 瘻痔. 《三因》
ZZ	凡痔毒甚者, 大如雞冠, 蓮花, 核桃. 毒淺者, 小如松子, 牛乳, 雞心, 鼠乳, 櫻桃. 雖種種不同, 皆三陰虛也. 《入門》
ZZ	凡痔, 因酒色風氣食, 五事過度而變成二十四證. 歌曰, 痔證分三八, 憑君子細看, 莫敎年月久, 見者膽心寒, 菱角看形怪, 蓮花不可觀, 穿腸幷鼠嬭, 酒色兩相干, 莫願翻花怨, 蜂窠亦不寬, 雌雄同氣血, 子母及腸盤, 玄珠尤可怪, 鉤腸痛若鑽, 核桃與流氣, 見者便心酸, 栗子於中大, 雞心在外安, 瑚珊形可惡, 那更脫肛難, 內痔紅不出, 搭腸裏內蟠, 垂珠更難治, 日久有雞冠, 切莫輕刀火, 令君性命殘, 用功無半月, 去病更除根. 《醫鑑》
ZZ	痔之名, 曰牛嬭, 曰鼠嬭, 曰雞心, 曰雞冠, 曰蓮花, 曰翻花, 曰蜂窠, 曰穿腸, 曰外痔, 曰內痔, 爲狀不一, 而其因則同焉. 《正傳》
ZZ	五痔, 宜五痔散ㆍ神應散ㆍ槐角元ㆍ神應黑玉丹.


CC	痔有內外
ZZ	脈痔ㆍ腸痔ㆍ氣痔ㆍ血痔ㆍ酒痔屬內, 牡痔ㆍ牝痔ㆍ瘻痔屬外.
DD	脈痔
ZZ	腸口顆顆發㿔, 且痛且痒, 宜槐角元ㆍ釣腸丸ㆍ神應黑玉丹ㆍ神應散ㆍ逐瘀湯. 《綱目》
DD	腸痔
ZZ	肛內結核, 寒熱往來, 登溷脫肛. 卽下脫肛條同治. 《三因》
DD	氣痔
ZZ	憂恐恚怒, 適臨乎前, 立見腫痛, 氣散則愈. 宜加味香蘇散ㆍ橘皮湯. 《綱目》
DD	血痔
ZZ	每遇大便, 淸血隨下而不止. 與下腸風藏毒同治. 《綱目》
DD	酒痔
ZZ	每遇飮酒, 輒發腫痛, 或下血. 宜乾葛湯. 《綱目》
DD	牡痔
ZZ	肛邊發露肉珠, 狀如鼠嬭, 時時滴漬膿血. 宜加味槐角丸ㆍ秦芃蒼朮湯. 《綱目》
DD	牝痔
ZZ	肛邊生瘡腫突出, 一日數枚, 膿潰且散. 治藥同上. 《綱目》
DD	瘻痔
ZZ	浸淫濕爛, 歲積月累, 蟲生其間, 蝕腸穿穴. 與下痔漏同治法. 《綱目》
EP	五痔散
SS	治五痔及諸痔. 猪左懸蹄甲治腸痔, 鱉甲治牝痔, 猬皮治牝痔, 露蜂房治脈痔, 蛇退治氣痔. 右各燒存性爲末, 和勻, 每二錢, 入麝少許, 空心, 井水調下. 《三因》
SS	一名五灰散, 五味各等分. 《丹心》
EP	神應散
SS	治五痔. 黃牛角䚡 一枚(槌碎), 蛇脫皮 一條, 猪牙皂角 七箇, 穿山甲 七片, 猬皮 一兩(剉). 右各細剉, 入缸內, 黃泥固濟, 火煆通紅, 候冷, 細硏爲末. 臨臥時, 細爵胡桃仁一箇如糊, 用好酒一盞, 送下便睡, 至五更時, 以溫酒調下藥末三錢, 至辰時更進一服. 雖久病, 不過三服, 立效. 《綱目》
EP	槐角元
SS	治五痔及諸痔. 槐角 四兩, 地楡ㆍ黃芩ㆍ防風ㆍ當歸ㆍ枳殼 各二兩. 右爲末, 酒糊和丸梧子大, 空心, 米飮下五七十丸. 《局方》
EP	神應黑玉丹
SS	治五痔及諸痔. 猬皮 四兩, 猪懸蹄 二十五隻, 牛角䚡 三兩, 亂髮ㆍ敗棕 各二兩, 槐角 一兩半, 苦練根 一兩二錢半, 雷丸ㆍ脂麻 各一兩. 右剉碎, 盛磁缸內, 火煆存性爲末, 入乳香五錢, 麝香二錢和勻, 酒糊和丸梧子大. 先爵胡桃肉一枚, 以溫酒呑下三五十丸, 空心, 晩食前, 三日除根. 《得效》
EP	釣腸丸
SS	治諸痔及久瘻, 脫肛下膿血. 黃瓜蔞ㆍ猬皮 各一箇, 胡桃肉 七箇(俱燒存性), 雞冠花 二兩半, 白附子ㆍ天南星ㆍ半夏三味幷生ㆍ枳殼ㆍ訶子皮 各一兩, 綠礬ㆍ白礬(幷煆)ㆍ附子(生) 各五錢. 右爲末, 醋糊和丸梧子大, 空心, 溫酒下三五十丸. 《得效》
EP	逐瘀湯
SS	治諸痔, 通利大小便, 取下惡物. 大黃ㆍ桃仁 各一錢, 川芎ㆍ白芷ㆍ生乾地黃ㆍ赤芍藥ㆍ枳殼ㆍ蓬朮ㆍ五靈脂ㆍ阿膠珠ㆍ赤茯苓ㆍ茯神ㆍ木通ㆍ(生)甘草 各七分. 右剉, 作一貼, 薑 五片, 蜜三匙, 同煎服. 《直指》
EP	加味香蘇散
SS	治氣痔. 陳皮ㆍ枳殼ㆍ川芎ㆍ槐花 各一錢, 紫蘇莖ㆍ檳榔ㆍ木香ㆍ桃仁ㆍ香附ㆍ甘草 各五分. 右剉, 作一貼, 薑 三片, 棗 二枚, 同煎服. 《入門》
SS	一名橘皮湯. 《得效》
EP	乾葛湯
SS	治酒痔. 乾葛ㆍ枳殼ㆍ半夏ㆍ赤茯苓ㆍ生地黃ㆍ杏仁 各一錢, 條芩ㆍ甘草 各五分. 右剉, 作一貼, 黑豆百粒, 薑 三片, 白梅一箇, 同煎服. 《入門》
EP	加味槐角丸
SS	治諸痔, 及腸風藏毒通用. 槐角ㆍ生乾地黃 各二兩, 當歸ㆍ黃芪ㆍ黃連ㆍ條芩ㆍ枳殼ㆍ秦芃ㆍ防風ㆍ連翹ㆍ地楡ㆍ升麻 各一兩, 阿膠ㆍ川芎ㆍ白芷 各五錢. 右爲末, 酒糊和丸梧子大, 溫酒, 或米飮下五七十丸, 空心. 《丹心》
EP	秦芃蒼朮湯
SS	治濕, 熱, 風, 燥合而爲痔. 其腸頭成塊者, 濕與熱也. 作大痛者, 風也. 大便秘結者, 燥也. 此藥神效. 秦芃ㆍ皂角仁(燒存性)ㆍ桃仁(泥) 各一錢, 蒼朮ㆍ防風 各七分, 黃柏(酒洗) 五分, 當歸(梢酒洗)ㆍ澤瀉ㆍ檳榔(末) 各三分, 大黃 二分. 右除檳榔ㆍ桃仁ㆍ皂角仁外, 餘藥剉, 作一貼, 水三盞煎至一盞二分, 去滓, 入三味末, 再煎至一盞, 空心, 熱服, 以美饍壓之, 一服卽愈. 《東垣》


CC	腸風臟毒
ZZ	卽血痔也.
ZZ	腸澼者, 大便下血, 所謂腸風藏毒也. 《醫鑑》
ZZ	如下淸血色鮮者, 腸風也. 血濁而色黯者, 藏毒也. 《本事》
ZZ	腸風者, 邪氣外入, 隨感隨見, 所以其色淸也. 藏毒者, 蘊積熱毒, 久而始見, 所以其色濁也. 治腸風, 以散風行濕, 治藏毒, 以淸熱涼血. 《丹心》
ZZ	腸風下血, 必在糞前, 是名近血, 色淸而鮮, 宜用敗毒散方見寒門. 藏毒下血, 必在糞後, 是名遠血, 色黯而濁, 宜用香連丸方見大便. 藏寒下血, 無痛, 宜用薑桂之屬. 積熱下血, 純下鮮血, 甚則兼痛, 宜用三黃湯丸方見火門. 《醫鑑》
ZZ	大便下血曰腸風, 切勿止澁. 究其本末證狀, 先淸其表, 後攻其裏, 其血自止. 如脈洪大, 四物湯方見血門, 合黃連解毒湯方見寒門調治. 《綱目》
ZZ	大便後下血, 腹中不痛者, 謂之濕毒下血, 黃連湯主之. 腹中痛者, 謂之熱毒下血, 芍藥黃連湯主之. 《易老》
ZZ	腸澼者, 爲水穀與血另作一派, 如喞桶湧出也. 長夏濕熱太甚, 正當客氣盛而主氣弱, 故腸澼之病甚也. 宜涼血地黃湯ㆍ當歸和血散ㆍ升陽除濕和血湯. 《東垣》
ZZ	腸澼下血, 宜香殼丸ㆍ加味香連丸方見大便ㆍ升麻補胃湯ㆍ益智和中湯.
ZZ	腸風, 宜香附散ㆍ止血散ㆍ柏葉湯ㆍ斷紅元.
ZZ	藏毒, 宜解毒湯ㆍ槐花散ㆍ枳殼散ㆍ絲瓜散.
ZZ	腸風藏毒, 通用玉屑丸ㆍ剪紅元ㆍ芎歸丸ㆍ槐黃丸ㆍ槐花散ㆍ腸風黑散ㆍ槐黃湯ㆍ淸榮槐花飮.
DP	黃連湯
SS	治大便下血, 腹不痛. 黃連ㆍ當歸 各二錢, 甘草 一錢. 右剉, 作一貼, 水煎服. 《易老》
DP	芍藥黃連湯
SS	治大便下血, 腹痛. 白芍藥ㆍ黃連ㆍ當歸 各二錢半, 甘草(灸) 一錢, 大黃 五分, 桂心 二分半. 右剉, 作一貼, 水煎服. 《易老》
DP	凉血地黃湯
SS	治腸澼射血. 知母ㆍ黃柏 各一錢半, 熟地黃ㆍ當歸ㆍ槐花炒ㆍ靑皮 各七分. 右剉, 作一貼, 水煎服. 《東垣》
DP	當歸和血散
SS	治腸風射血, 及濕毒下血. 當歸ㆍ升麻 各一錢半, 槐花炒ㆍ靑皮ㆍ荊芥ㆍ白朮ㆍ熟地黃 各七分, 川芎 五分. 右爲末, 每二錢, 空心, 米飮調下.
SS	一名槐花散. 《拔粹》
DP	升陽除濕和血湯
SS	治腸澼下血作派, 其血喞出有力而遠射, 四散如篩, 腹中大痛. 白芍藥 一錢半, 黃芪ㆍ甘草(灸) 各一錢, 陳皮ㆍ升麻 各七分, 生地黃ㆍ牧丹皮ㆍ(生)甘草 各五分, 當歸ㆍ熟地黃ㆍ蒼朮ㆍ秦芃ㆍ肉桂 各三分. 右剉, 作一貼, 水煎, 空心服. 《東垣》
DP	升陽補胃湯
SS	治腸澼下血, 喞出遠散如篩, 色紫黑, 腰腹沈重, 名曰濕毒腸澼. 白芍藥 一錢半, 升麻ㆍ羌活ㆍ黃芪 各一錢, 生地黃ㆍ熟地黃ㆍ獨活ㆍ柴胡ㆍ防風ㆍ牧丹皮ㆍ甘草(灸) 各五分, 當歸ㆍ葛根 各三分, 肉桂 二分. 右剉, 作一貼, 水煎服. 《東垣》
DP	益智和中湯
SS	治腸澼下血, 色紫黑, 腹痛惡寒, 右關脈按之無力, 喜熱物熨之, 內寒明矣. 白芍藥 一錢半, 當歸ㆍ黃芪ㆍ升麻ㆍ(灸)甘草 各一錢, 牧丹皮ㆍ柴胡ㆍ葛根ㆍ益智ㆍ半夏 各五分, 桂枝 四分, 肉桂ㆍ乾薑(炮) 各二分. 右剉, 作一貼, 水煎服. 《東垣》
DP	香殼丸
SS	治因飽食, 發爲腸澼, 及諸痔瘻. 黃連 一兩, 枳殼ㆍ厚朴 各五錢, 當歸 四錢, 荊芥穗ㆍ木香ㆍ黃柏 各三錢, 猬皮 一箇(燒灰). 右爲末, 麪糊和丸梧子大, 溫水下五七十丸, 日二. 《宣明》
SS	一名加味連殼丸. 《入門》
DP	香附散
SS	治腸風. 香附子(炒) 一兩, 枳殼 七錢半, 當歸ㆍ川芎 各五錢, 槐花(炒)ㆍ甘草 各二錢半. 右麤末, 每三錢, 薑 三片, 棗 二枚, 水煎服. 《本事》
DP	止血散
SS	治腸風, 在糞前爲近, 肝腎血也. 在糞後爲遠, 心肺血也. 胡桃仁ㆍ破故紙(炒)ㆍ槐花(炒) 各三兩半, 皂角刺(燒灰) 二兩. 右爲末, 米飮, 或溫酒調下二錢, 空心. 《御院》
DP	柏葉湯
SS	治腸風. 側柏葉ㆍ當歸ㆍ生乾地黃ㆍ黃連ㆍ荊芥穗ㆍ枳殼ㆍ槐花(炒)ㆍ地楡 各一錢, 甘草(灸) 五分. 右剉, 作一貼, 薑 三片, 烏梅 一箇, 同煎服. 《回春》
DP	斷紅元
SS	治腸風. 猬皮(燒)ㆍ黃連(炒)ㆍ秦芃ㆍ槐角子 各一兩, 當歸ㆍ檳榔ㆍ皂角仁(燒)ㆍ黃柏ㆍ荊芥穗ㆍ枳殼 各五錢, 大黃(煨)ㆍ桃仁(泥) 各三錢. 右爲末, 麪糊和丸梧子大, 白湯下五十丸. 血多, 加棕櫚ㆍ蓮房(灰) 各五錢. 《正傳》
DP	解毒湯
SS	治藏毒. 黃連ㆍ黃芩ㆍ黃柏ㆍ梔子ㆍ連翹ㆍ槐花(炒) 各一錢, 細辛ㆍ甘草 各五分. 右剉, 作一貼, 水煎服. 一名八寶湯. 《回春》
DP	槐花散
SS	治藏毒. 當歸ㆍ地楡 各一錢, 槐花(炒)ㆍ枳殼ㆍ阿膠珠 各八分, 生地黃ㆍ白芍藥ㆍ黃芩ㆍ升麻 各七分, 防風ㆍ側柏葉 各五分. 右剉, 作一貼, 空心, 水煎服. 《回春》
DP	枳殼散
SS	治藏毒. 枳殼 二兩, 黃連ㆍ白芍藥 各一兩, 槐花(炒)ㆍ地楡 各五錢, 甘草 二錢半. 右剉, 每一兩, 空心, 水煎服. 《醫鑑》
DP	絲瓜散
SS	治腸風, 藏毒, 痔漏, 脫肛. 絲瓜根, 經霜一二次, 收採洗淨, 夜露十餘宿, 懸當風處陰乾. 每服三錢, 剉散, 水煎熟, 去滓, 滴香油如錢大, 空心, 溫服. 忌雞ㆍ猪ㆍ燒酒. 一服卽效. 《醫鑑》
DP	槐花散
SS	治腸風, 藏毒. 槐花(炒)ㆍ柏葉(焙)ㆍ荊芥ㆍ枳殼 各等分. 右爲末, 每二錢, 空心, 米飮調下. 《本事》
DP	腸風黑散
SS	腸風, 藏毒幷治之. 荊芥穗 二兩, 猬皮 一兩半, 亂髮ㆍ槐花ㆍ槐角 各一兩, 同入罐內, 鹽泥固濟, 燒存性, 出火毒. 再入甘草(炒)ㆍ枳殼(炒) 各一兩. 右爲末, 每二錢, 空心, 米飮, 或溫酒調下. 《得效》
DP	淸榮槐花飮
SS	治腸風藏毒. 當歸ㆍ白芍藥ㆍ生地黃ㆍ槐花(炒) 各一錢, 槐角ㆍ黃連酒(炒)ㆍ蒼朮ㆍ荊芥 各八分, 枳殼ㆍ條芩(酒炒) 各七分, 川芎ㆍ防風 各六分, 升麻ㆍ(生)甘草 各四分. 右剉, 作一貼, 水煎服. 《回春》
DP	槐黃湯
SS	治腸風藏毒. 槐花(炒)ㆍ生地黃ㆍ樗根白皮(炒) 各一錢, 防風ㆍ當歸ㆍ白芍藥ㆍ荊芥穗ㆍ川芎ㆍ黃連ㆍ枳殼 各八分, 地楡ㆍ烏梅ㆍ甘草 各五分. 右剉, 作一貼, 水煎, 空心服. 《必用》
DP	玉屑丸
SS	治腸風藏毒久不止. 椿根白皮(曬乾) 四兩, 槐根白皮ㆍ苦練根ㆍ寒食麪 各三兩, 威靈仙 一兩, 天南星ㆍ半夏(幷生用) 各五錢. 右爲末, 滴水和丸梧子大, 每三十丸, 以水一盞, 煎丸子令浮, 以匙抄呑送下, 不嚼, 甚妙. 《本事》
DP	剪紅元
SS	治腸風藏毒, 下血久不止, 面色萎黃, 日漸羸瘁. 當歸(酒浸) 一兩, 側柏葉(炒)ㆍ鹿茸(去毛醋煮)ㆍ附子(炮)ㆍ續斷(酒浸)ㆍ黃芪(蜜炒)ㆍ阿膠珠ㆍ白礬(枯) 各五錢. 右爲末, 醋糊和丸梧子大, 空心, 米飮下七八十丸. 《入門》
SS	下血久不愈者, 後用溫劑, 此方正合其宜. 《丹心》
DP	芎歸丸
SS	治腸風藏毒久不止. 川芎ㆍ當歸ㆍ黃芪ㆍ神麴(炒)ㆍ地楡ㆍ槐花(炒) 各一兩, 阿膠ㆍ荊芥ㆍ木賊ㆍ髮灰 各五錢. 右爲末, 蜜丸梧子大, 空心, 米飮下五七十丸. 《入門》
DP	槐黃丸
SS	治腸風, 藏毒, 痔漏, 便血, 神效. 槐花(炒)ㆍ黃連(酒炒) 各四兩. 右爲末, 入猪大腸一尺內托住. 用韭菜二斤, 水同煮爛, 去韭取腸藥, 爛擣, 丸如梧子大, 空心, 米飮下八九十丸. 《醫鑑》


CC	痔漏
ZZ	卽瘻痔也.
ZZ	痔核已破, 謂之痔漏. 《東垣》
ZZ	瘻痔亦謂之蟲痔. 歲月積久, 蟲蝕其間, 痒痛不堪, 或肛門間射血如線, 乃蟲痔也. 蟲痔宜熏, 千金用猬皮, 艾者, 佳. 方見下《本事》
ZZ	痔漏之源, 由乎酒色, 痔久成瘻. 痔輕而瘻重, 痔實而瘻虛. 治痔之法, 不過凉血淸熱而已. 治瘻, 則初宜涼血淸熱燥濕, 久則宜澁竅殺蟲, 而兼乎溫散. 盖初作則腸胃氣實爲熱, 久則腸胃氣虛而爲寒矣. 《丹心》
ZZ	痔瘻, 先須服補藥, 生氣血, 用參ㆍ朮ㆍ芪ㆍ芎ㆍ歸爲主, 大劑服之. 外用附子灸法. 方見下鍼灸條《丹心》
ZZ	痔漏, 專以涼血爲主, 宜用涼血飮, 外用澁藥塞竅. 《丹心》
ZZ	痔漏, 宜黑玉丹ㆍ猬皮丸ㆍ活龜丸ㆍ加味槐角丸方見上ㆍ豚胃丸ㆍ秘傳神應膏ㆍ蓮花蘂散ㆍ釣腸丸方見上ㆍ取漏膿方ㆍ取蟲方ㆍ塞漏孔方.
ZZ	狐惑, 亦是蟲蝕肛. 詳見傷寒
DP	凉血飮
SS	治痔漏, 因風熱燥歸于大腸, 故涼血爲主. 人參ㆍ黃芪ㆍ黃連ㆍ生地黃ㆍ當歸ㆍ川芎ㆍ槐角ㆍ條芩ㆍ枳殼ㆍ升麻 各一錢. 右剉, 作一貼, 水煎, 空心服, 或丸服. 《丹心》
DP	黑玉丹
SS	治痔漏及五痔, 皆因酒色過度, 卽成此疾. 人多以外治付洗, 不知病在腸中有蟲, 若不去根, 其病不除. 與上神應黑玉丹同. 《入門》
SS	一名烏玉丸. 《丹心》
DP	猬皮丸
SS	治瘻漏. 槐花ㆍ艾葉(炒黃)ㆍ枳殼ㆍ地楡ㆍ當歸ㆍ川芎ㆍ黃芪ㆍ白芍藥ㆍ白礬(枯)ㆍ貫衆 各五錢, 猬皮(燒) 一兩, 髮灰 三錢, 猪蹄甲 十枚(灸焦), 皂角 一挺(醋灸). 右爲末, 蜜丸梧子大, 空心, 米飮下五七十丸. 《入門》
DP	活龜丸
SS	治腸風痔漏. 大烏龜一箇, 先以柴火燒熱地, 以罩盖龜. 地熱逼出臭屁, 待屁盡, 以稈繩都身包縛, 外用黃泥固濟. 灰火中煨熟, 撈起剝淨, 取肉硏如泥. 其殼, 用牛骨髓塗, 灸五七次心透酥乾爲末. 又用黃連 一兩(九蒸九曬), 當歸尾 三錢三分, 爲末, 和前龜肉擣丸梧子大, 白湯下五七十丸. 《入門》
DP	豚胃丸
SS	治痔漏, 亦治諸瘻. 槐花 二兩, 黃連ㆍ牧丹皮 各一兩, 猬皮 七錢, 羌活 六錢. 右剉, 入猪肚內, 縫定, 煮爛, 去藥食肚. 如硬再服, 以患處軟方止. 或同上藥爲丸服, 亦可. 《入門》
DP	秘傳神應膏
SS	治痔漏如神. 片腦ㆍ熊膽ㆍ血竭ㆍ牛黃ㆍ乳香ㆍ沒藥 各五分. 右爲末, 蝸牛取肉擣成稀膏, 每夜, 洗淨拭乾, 將此膏搽上患處, 數遍卽愈. 宜磁罐收貯, 不要乾了. 《回春》
DP	蓮花蘂散
SS	治痔漏, 二三十年不愈者, 三服效. 蓮花蘂ㆍ黑丑(頭末) 各一兩半, 當歸 五錢, 礬紅 二錢. 右爲末, 先忌食肉六七日, 空心, 食肉一頓, 取溫酒下藥三錢, 取下膿血或蟲, 是效. 《丹心》
DP	取漏膿法
SS	治內痔久漏, 取膿最妙. 焰硝 三兩, 苦參 一兩半. 右爲末, 用布四寸長, 三寸闊, 縫一袋, 入藥半袋, 以砒三分放藥末中間, 方入全藥裝滿縫袋中, 兩頭安帶子, 如𩣔馬繫住. 《入門》
DP	取痔蟲方
SS	痔漏, 有蟲如細絲黑頭, 取去除根. 瞿麥 半升, 猪牙皂角 一寸. 右爲末, 入猪腰子一隻內, 用米泔煮, 空心食之. 少頃, 腹痛上厠, 蟲皆隨出, 作地坑埋之, 薄粥補之. 《丹心》
SS	蟲蝕痒痛, 下膿血. 槐白皮, 濃煎湯盛盆中, 坐其上熏穀道, 冷則易煖湯, 良久, 欲大便, 當有蟲出, 三度愈. 《本草》
SS	蠡魚腸, 以五味灸, 貼痔漏上, 良久, 蟲出卽去之, 三次盡出. 《本草》
SS	蜣蜋生擣爲丸, 塞肛門孔中, 引痔蟲出盡, 永差. 《本草》
SS	痔漏決洞者, 桃皮葉杵爛, 水漬令濃去滓, 盛盆中漬之, 蟲自出. 《本草》
SS	痔漏濕䘌, 猪膽一枚, 苦酒一合同煎三兩沸, 滿口飮之, 蟲立死, 出卽愈. 或灌肛內, 亦下蟲及惡物. 《本草》
SS	痔漏蟲痒, 蒸棗取肉, 入水銀和勻, 撚如棗核, 長三寸許. 臨臥, 綿裹納肛內, 明日, 蟲盡出. 若痛, 加甘草末. 《本草》
DP	塞漏孔方
SS	痔漏有竅. 用赤石脂ㆍ白石脂ㆍ(枯)白礬ㆍ黃丹ㆍ腦子, 同爲末, 塞之. 或飯和, 撚條揷入. 《丹心》
SS	澁藥塞竅, 用童便ㆍ(煆)爐甘石ㆍ牡蠣粉ㆍ龍骨ㆍ密陀僧. 《丹心》
SS	秘方, 用煉蜜半盞, 入熊膽一分再煉, 入水成珠不散. 將猪鬃綿裹, 撚成撚子, 將蜜塗在撚子上, 仍用片腦ㆍ熊膽 各半分, 硏細, 搽在撚子上, 揷入漏眼內底, 至盡頭則止. 如眼多, 醫得一箇, 又醫一箇, 不可一齊上藥. 如外皮潰爛, 用黃蠟ㆍ黃丹ㆍ麻油煎膏, 貼瘡上, 縳緊一七日效. 《醫鑑》
SS	塞竅, 宜辰砂膏ㆍ生肌散ㆍ上品錠子ㆍ寸金錠子.
DP	辰砂膏
SS	痔漏塞竅. 信砒 一錢, 白礬 二錢, 密陀僧ㆍ辰砂 各五錢. 右先硏信砒, 細鋪鍋底, 次用礬末鋪砒上, 火煆烟盡爲度, 次將陀僧, 辰砂硏細, 白糕和勻, 作尖挺子如小麥大, 取一粒, 納漏孔內, 去敗肉盡, 後貼生肌散. 《丹心》
DP	生肌散
SS	生肌合瘡口. 龍骨(煆) 五錢, 寒水石(煆)ㆍ輕粉 各一錢, (乾)臙脂 三分. 右爲末, 乾糝之. 《丹心》
DP	上品錠子
SS	專治十八種痔漏. 紅礬 一兩二錢半, 信砒(火煆) 五錢, 乳香ㆍ沒藥ㆍ朱砂 各二錢半, 牛黃 二分半, 䃃砂(五分熟, 二分生). 右爲末, 麪糊和勻, 捻成錠子. 看瘡大小深淺, 揷入竅內. 如肉內黑色, 勿上生肌散, 直待黑肉去盡, 方上生肌散. 《入門》
DP	寸金錠子
SS	牡蠣粉ㆍ紅藤根ㆍ乾漆 各五錢, 藤黃ㆍ雄黃ㆍ雌黃ㆍ硫黃ㆍ輕粉ㆍ粉霜ㆍ麝香ㆍ砒礵ㆍ枯黃丹 各一錢. 右爲末, 陳米飯和, 擣丸如棗核大, 每一丸, 納肛內深二寸, 用新塼毬子二箇, 炭火燒赤, 淬醋中, 綿裹一箇於肛門熨之, 冷卽換, 下惡物, 除根. 《東垣》


CC	脫肛
ZZ	卽腸痔也.
ZZ	脫肛者, 肛門翻出也. 肺與大腸爲表裏, 腎主大便, 肺腎虛者, 多有此證. 參芪湯升之. 《回春》
ZZ	脫肛一證, 氣聚不散也. 裏急而不得出, 外脹而不得入. 先以枳殼散糝付, 則氣散腫消矣. 《直指》
ZZ	難經曰, 病之虛實, 出者爲虛, 入者爲實. 肛門之脫, 非虛無故然哉. 其有産婦, 用力過多, 及小兒叫號努氣, 幷久痢不止, 風邪襲虛, 亦有此證. 《直指》
ZZ	脫肛者, 氣下陷也. 肺主魄門, 肺熱則肛門縮入, 肺寒則肛門脫出, 必須溫肺補胃, 補中益氣湯方見內傷, 加訶子ㆍ樗根白皮 少許. 或猬皮散ㆍ釣腸丸方見上. 血熱者, 四物湯, 加黃柏ㆍ升麻, 虛熱者, 縮砂散. 《入門》
ZZ	脫肛, 宜龍骨散ㆍ二槐丹ㆍ獨虎散ㆍ蚊蛤散ㆍ浮萍散ㆍ孩兒散, 熏鱉法, 久脫肛黑色生殼方. 小兒脫肛.
DP	參芪湯
SS	治肛門虛寒脫出. 人參ㆍ黃芪(蜜炒)ㆍ當歸ㆍ白朮ㆍ生地黃ㆍ白芍藥(酒炒)ㆍ白茯苓 各一錢, 升麻ㆍ桔梗ㆍ陳皮ㆍ乾薑(炒) 各五分, 甘草(灸) 三分. 右剉, 作一貼, 水煎服. 《回春》
DP	猬皮散
SS	治因泄痢, 或努力, 脫肛. 猬皮ㆍ鱉甲 各一箇(燒存性), 磁石(煆醋淬七次) 五錢, 桂心 三錢. 右爲末, 每二錢, 空心, 米飮下. 仍用草鞋底灸熱, 按入, 忌房事. 《入門》
DP	縮砂散
SS	治虛而挾熱, 肛脫紅腫. 縮砂ㆍ黃連ㆍ木賊 各等分. 右爲末, 每二錢, 米飮調下. 《入門》
DP	龍骨散
SS	治大腸虛, 肛門脫出. 龍骨ㆍ訶子 各五錢, 罌粟殼ㆍ赤石脂 各四錢, 沒石子大者 四箇. 右爲末, 每二錢, 空心, 米飮調下. 《得效》
SS	一名提肛散, 亦治小兒脫肛. 《回春》
DP	二槐丹
SS	治脫肛. 槐角ㆍ槐花 各等分. 右爲末, 生羊血調成塊, 曬令乾, 勿使血熟. 每二錢. 黃酒送下. 《醫鑑》
DP	獨虎散
SS	治脫肛. 五倍子半兩, 水三椀煎至半, 入焰硝ㆍ荊芥 各一錢, 乘熱熏洗, 用五倍子末糝之. 《直指》
DP	蚊蛤散
SS	治脫肛不收. 五倍子末, 入白礬ㆍ蛇床子, 煎湯熏洗, 後以赤石脂末糝芭蕉葉上, 托入. 或長尺餘者, 以兩床相接, 中空, 以器盛藥水滿, 架起與床平, 令病者仰臥, 浸器中. 逐日如此, 縮盡爲度. 《得效》
DP	浮萍散
SS	治脫肛. 於秋暮, 取霜露打過浮萍, 不拘多少, 以淨瓦攤開陰乾, 其瓦一日一易, 不可見日, 務要陰乾. 用紙包起, 硏爲細末. 先以井水洗淨肛門, 取藥末摻上, 其肛徐徐卽入. 《回春》
SS	一名水聖散.
DP	孩兒散
SS	治肛脫熱腫. 熊膽 五分, 孩兒茶 二分, 片腦 一分. 右爲末, 人乳塗肛上, 熱汁自出, 而肛收. 《入門》
DP	熏鱉法
SS	治脫肛. 取鱉一箇, 放罈內, 入麝香一二分, 將滾水傾入罈內泡鱉, 坐其上熏之. 良久, 將水洗痔, 後將肉作羹食之. 將鱉頭作末, 糝肛上. 《醫鑑》
DP	一方
SS	治久痢脫肛, 黑色生殼者. 巴豆殼燒灰, 芭蕉自然汁煮, 入朴硝少許洗軟, 用淸油點三滴, 放三角, 取白礬煆過, 龍骨少許爲末, 乾糝肛頭, 以芭蕉葉托上, 便臥, 勿令出入. 《入門》
DP	又方
SS	一女子脫肛, 以糯米濃煎汁洗肛, 却取塼燒紅沃醋, 靑布鋪其上, 令溫坐布上, 肛自吸入. 《綱目》


CC	肛門痒痛
ZZ	蟲痔多痒.
ZZ	肛門作痒, 乃腸中有蟲. 生艾, 苦練根煎湯熏洗, 仍以乾艾, 生薑煎服. 《直指》
ZZ	肛痒, 宜黑玉丹方見上ㆍ秦芃羌活湯, 又宜熏法見下.
ZZ	治痒, 槐白皮, 或五加皮濃煎湯, 熏洗肛門. 《本草》
ZZ	蟲蝕肛痒, 萹蓄葉一握, 水一升煮, 取五合去滓, 隔夜不食, 明晨, 空腹飮之, 蟲卽下. 小兒同法. 《丹心》
ZZ	肛頭作大痛者, 火也. 又大便秘澁, 亦作大痛. 凡人醉飽行房, 忍泄, 前陰之氣, 歸於大腸. 木乘火熱而侮燥金, 故火就燥也. 大便必閉. 其疾甚者, 當以苦寒瀉火, 以辛溫, 和血, 潤燥, 疏風, 止痛, 是其治也. 宜秦芃白朮丸ㆍ七聖丸ㆍ秦芃當歸湯ㆍ當歸郁李仁湯ㆍ逐瘀湯方見上ㆍ寬腸丸ㆍ血竭散ㆍ淸心丸ㆍ枯礬散.
DP	秦芃羌活湯
SS	治痔漏成塊, 下墜, 不任其痒. 羌活 一錢五分, 秦芃ㆍ黃芪 各一錢, 防風 七分, 升麻ㆍ麻黃ㆍ柴胡ㆍ甘草(灸) 各五分, 藁本 三分, 細辛ㆍ紅花 各二分. 右剉, 作一貼, 空心, 水煎服. 《東垣》
SS	一名秦芃湯. 《入門》
DP	秦芃白朮丸
SS	治痔, 大便燥硬, 痛不可忍. 秦芃ㆍ桃仁(泥)ㆍ皂角仁(燒存性) 各一兩, 當歸梢ㆍ澤瀉ㆍ枳實ㆍ白朮 各五錢, 地楡 三錢. 右爲末, 麪糊和丸芡實大, 令藥丸光滑, 焙乾, 白湯下五七十丸, 美饍壓下. 《東垣》
DP	七聖丸
SS	治肛門痛不可忍. 脈訣曰, 積氣生於脾藏傍, 大腸疼痛陣難當. 此藥主之. 郁李仁(泥) 一兩半, 羌活 一兩, 大黃(煨) 八錢, 檳榔ㆍ桂心ㆍ木香ㆍ川芎 各五錢. 右爲末, 蜜丸梧子大, 白湯下三五十丸, 微利卽愈. 切不可快利, 其痛滋甚. 《正傳》
SS	一名止痛丸. 《入門》
DP	秦芃當歸湯
SS	治痔漏, 大便結燥疼痛. 大黃(煨) 四錢, 秦芃ㆍ枳實 各一錢, 澤瀉ㆍ當歸梢ㆍ皂角仁(燒)ㆍ白朮 各五分, 紅花 二分, 桃仁 二十粒(爲泥). 右剉, 作一貼, 水煎服. 《東垣》
DP	當歸郁李仁湯
SS	治痔漏, 大便硬, 努出腸頭, 下血苦痛. 郁李仁ㆍ皂角仁(燒) 各一錢, 枳實 七分, 秦芃ㆍ麻仁ㆍ當歸梢ㆍ生地黃ㆍ蒼朮 各五分, 大黃(煨)ㆍ澤瀉 各三分. 右剉, 作一貼, 水煎去滓, 入兩仁和服. 《東垣》
DP	寬腸丸
SS	治痔, 大便秘澁痛, 用此寬腸. 黃連, 枳殼等分. 右爲末, 麪糊和丸梧子大, 米飮下五十丸.
SS	又, 用藥枯痔後, 大便堅硬難下, 大黃煨ㆍ枳殼ㆍ當歸(酒洗) 各等分. 右爲末, 蜜丸梧子大, 服如上法. 《得效》
DP	血竭散
SS	治痔漏, 痛不可忍. 血竭ㆍ牡蠣粉ㆍ髮灰 各等分, 爲末, 入麝少許, 津唾調付, 或杏仁泥調付. 《直指》
DP	淸心丸
SS	治痔痒痛. 內經曰, 諸痛痒瘡瘍, 皆屬心火. 此諸痔受病之源也. 此藥主之. 黃連 一兩, 茯神ㆍ赤茯苓 各五錢. 右爲末, 蜜丸梧子大, 空心, 米飮下百丸. 《丹心》
DP	枯礬散
SS	治五痔痒痛. (枯)白礬 一錢, 片腦 五分. 右爲末, 先以藥湯洗後, 糝少許. 《得效》
DP	一方
SS	治穿臀痔漏極痛. 魚鰾擣如泥, 貼之, 其痛卽止. 《回春》


CC	痔兼諸病
ZZ	痔疾, 有兼下疳瘡者, 有莖中出白津者, 有兼瘦者, 皆肝腎不足變出, 勿專服寒涼藥. 《入門》


CC	痔病治法
ZZ	痔以涼血爲主. 盖熱則傷血, 血滯則氣亦不運, 而大腸下墜作痛. 大要, 以槐花ㆍ槐角ㆍ生地黃涼血, 川芎ㆍ當歸ㆍ桃仁和血生血, 枳殼行氣寬腸, 黃芩ㆍ黃連ㆍ梔子淸熱, 黃柏ㆍ防己ㆍ澤瀉去濕, 麻仁ㆍ大黃潤燥, 秦芃ㆍ荊芥疏風. 《入門》
ZZ	治法, 以苦寒瀉火, 芩連ㆍ梔子ㆍ槐花之類. 以辛溫和血, 當歸ㆍ川芎ㆍ桃仁之類. 風邪在下, 秦芃ㆍ防風ㆍ升麻之類提之, 燥熱怫鬱, 大黃ㆍ枳殼ㆍ麻仁之類潤之. 《正傳》
ZZ	諸痔, 皆由房酒過度, 久嗜甘肥, 不愼醉飽以合陰陽, 勞擾血脈. 腸澼滲漏, 衝注下部, 肛邊生瘡, 變爲痔疾. 初發便服槐角丸, 熱實, 服湯藥疏利藏府, 及浴洗熏熨以取內消. 若變成痔瘻, 須用寸金錠子三五次, 痊愈. 《東垣》


CC	痔病通治
ZZ	一切痔病, 通治宜槐膽丸方見身形ㆍ槐角丸ㆍ加味槐角丸ㆍ秦芃蒼朮湯ㆍ猬皮丸ㆍ釣腸丸ㆍ黑玉丹ㆍ五痔散ㆍ神應散八方皆見上ㆍ水馬散ㆍ三神丸.
ZZ	久痔, 宜用黑地黃丸ㆍ蓮花蘂散方見上.
DP	水馬散
SS	治一切痔. 夏月三伏內, 於止水中採婆子, 一名水馬兒, 高脚水面跳走者, 是也. 採取三十箇, 用三箇紙包, 每包十箇, 於背陰處懸掛陰乾. 每包作一服, 硏爛, 空心, 溫酒調下, 良久, 乃喫飯. 三日連三服, 十日內見效. 久痔膿血者, 二三十服, 絶根. 《秘方》
DP	黑地黃丸
SS	治久痔痔漏, 下膿血. 虛者服之, 神妙, 治痔之聖藥也. 蒼朮 一斤(泔浸), 熟地黃 一斤, 五味子 八兩, 乾薑(秋冬一兩, 春七錢, 夏五錢). 右爲末, 棗肉和丸梧子大, 空心, 米飮, 或溫酒下百丸. 《保命》
DP	三神丸
SS	治僧道流, 因久坐飽食, 發爲諸痔. 枳殼ㆍ皂角(煆)ㆍ五倍子(炒) 各等分. 右爲末, 蜜丸梧子大, 空心, 溫水下五七十丸. 《東垣》


CC	洗痔法
ZZ	凡痔疾, 內服湯丸, 疏利藏府, 外用藥水洗浴, 以取內消. 《東垣》
ZZ	凡痔漏, 脫肛, 腸風者, 登溷後, 須用溫湯一洗, 江河水, 尤妙. 《直指》
ZZ	腸虛熱湊, 脫肛紅腫, 荊芥穗ㆍ朴硝泡湯, 溫洗. 《直指》
ZZ	治痔腫痒痛, 威靈仙ㆍ枳殼 各一兩, 麤末煎湯, 先熏後洗, 冷則易. 枳實亦好. 《綱目》
ZZ	洗痔方, 槐花ㆍ荊芥ㆍ枳殼ㆍ艾葉煎湯, 入白礬, 先熏後洗. 《得效》
ZZ	無花果葉煮水, 熏洗亦可. 《丹心》
ZZ	洗痔瘻方, 川椒ㆍ艾葉ㆍ葱白ㆍ五倍子ㆍ焰硝ㆍ馬齒莧ㆍ茄子根. 右剉水煎, 先熏後洗. 《醫鑑》
ZZ	翻花痔, 荊芥ㆍ防風ㆍ焰硝煎湯熏洗, 次用木鱉子ㆍ鬱金(硏末), 入龍腦少許, 水調塗之. 《丹心》
ZZ	洗痔漏, 神效. 隨河柳根上鬚一把, 花椒ㆍ芥菜子, 不拘多少煎水, 先熏後洗, 其蟲頭黑身白, 俱從漏瘡而出, 立愈. 《回春》
ZZ	痔痛不可忍, 木綿花煎湯, 入焰硝熏洗. 單用硝水, 極妙. 《綱目》
ZZ	痔痒, 取河水頻洗, 硏蝸牛塗之. 《綱目》
ZZ	脫肛, 苦參ㆍ五倍子ㆍ東壁土, 煎湯熏洗. 又熱童尿和白礬末熏洗, 以烘熱鞋底搽入. 《回春》
ZZ	痔漏, 宜用却毒湯.
DP	却毒湯
SS	洗痔漏. 焰硝 一兩, 瓦松ㆍ馬齒莧ㆍ甘草 各五錢, 五倍子ㆍ川椒ㆍ防風ㆍ側柏葉ㆍ枳殼ㆍ葱白ㆍ蒼朮 各三錢. 右水五椀煎至三椀, 熏洗, 日三次. 《回春》


CC	熏痔法
ZZ	治五痔及瘻漏, 蟲蝕下膿血. 猬皮(三指大剉), 雄黃(如棗子大), 熟艾(雞子大). 右麤末, 入瓦缸內火燒, 坐其上熏之, 取烟氣從口中出爲佳. 三日將息, 更熏之, 三度永差. 忌雞猪魚, 生冷毒物. 《三因》
ZZ	治五痔痔漏, 鰻鱺魚火燒, 熏肛門, 痔蟲盡死, 蠡魚亦佳. 《本草》
ZZ	又法, 死蛇一條, 掘地作坑, 盤屈置其中, 火燒. 以有孔板子覆坑, 坐板孔上熏之, 瘻蟲出盡, 大效. 《本草》


CC	塗痔藥
ZZ	治諸痔, 宜塗熊氷膏ㆍ痔藥膏子ㆍ蝸牛散ㆍ田螺膏ㆍ蜈蚣油ㆍ枯痔方ㆍ黑聖散.
DP	熊氷膏
SS	治五十年久痔, 及一切諸痔, 痔漏, 脫肛, 腫痛, 絶勝他藥. 熊膽 二分半, 片腦 半分(硏勻), 白雄雞膽 三箇, 取汁調勻, 以雞羽蘸塗痔上, 先以藥水洗淨. 乃上藥, 神效. 《入門》
SS	一方, 熊膽ㆍ片腦 各少許, 井水硏, 調塗痔上, 名曰熊膽膏. 《得效》
SS	又方, 治諸痔, 雄雞膽ㆍ片腦, 硏勻塗之. 《綱目》
DP	痔藥膏子
SS	治外痔及反花痔, 脫肛腫痛, 濃水不止. 柴灰淋濃汁兩椀, 熬至一椀, 却入草烏片ㆍ大黃片 各二錢, 慢火熬至半椀. 入甘草一錢數沸, 下淨石灰末半匙, 略沸三五次. 用絹兩重濾過, 再熬成膏, 候冷, 入膽礬五分硏極細, 瓦器盛貯. 臨用, 入龍腦末少許和勻, 以銀篦蘸藥塗付, 日一次, 重者三五次. 先以藥水洗乾乃塗之, 神效. 《綱目》
DP	蝸牛散
SS	治痔瘡腫脹, 作熱如火. 蝸牛 一箇, 入片腦ㆍ麝香 各少許, 同入瓦器內盛, 頓半日, 自化成水. 取塗痔上, 痛止腫消, 立愈. 《得效》
SS	一名蝸牛膏, 用法同上. 《入門》
SS	脫肛不收, 蝸牛燒爲末, 猪脂和付之, 立縮. 緣桑蝸牛, 尤妙. 《直指》
DP	田螺膏
SS	治痔瘡腫痛, 坐臥不得, 諸藥不效, 惟此極妙, 一點卽好. 大田螺八九箇, 鍼破頂盖, 入白礬末少許, 置地上, 尖底埋土中, 其頂盖仰天. 經一宿, 次日, 取盖上水汁, 以雞羽塗痔上, 五七次卽消. 《種杏》
SS	治痔瘻, 田螺一箇, 挑開靨, 入片腦少許, 過一宿, 先以冬瓜煎湯洗後, 取藥塗之. 《丹心》
DP	蜈蚣油
SS	治諸痔. 端午日, 取大蜈蚣一條, 竹簽陰乾. 臨發, 剪一寸, 煆存性, 麻油調塗. 輕則不發, 重則次年對周日又發, 再剪一寸煆塗, 斷根. 《入門》
SS	治痔. 活蜈蚣一條, 浸香油內, 候生黴, 略熬, 塗痔上, 累驗. 陳久愈妙. 《綱目》
SS	枯痔方, 赤足蜈蚣一條, 香油煎酥, 挹乾. 加乳香ㆍ沒藥 各二錢, 麝香ㆍ粉霜 各五分, 人指爪甲 五錢, 泥裹煨乾爲末. 以鵝翎管吹上患處, 如有水, 卽時出盡, 不疼. 《綱目》
DP	枯痔方
SS	治諸痔消腫. 雄黃ㆍ硫黃ㆍ明礬 各等分. 右爲末, 用新盞, 先鋪礬末一半, 次鋪餘藥, 又以礬末盖上, 火煆, 候礬枯爲度, 硏爲末. 津唾調付, 乾落爲度, 後用石膏ㆍ五倍子爲末付, 收瘡口, 神效. 《綱目》
DP	黑聖散
SS	治脫肛疼痛. 大蜘蛛一箇, 瓠葉重裹, 線繫定, 合子內燒黑色, 取出細硏, 入黃丹少許硏勻, 先以白礬, 葱椒煎湯洗浴, 拭乾, 將藥末, 糝在肛上, 以手托入, 妙. 《本草》


CC	痔病禁忌
ZZ	久痔虛者, 當服補藥. 如黑地黃丸方見上ㆍ腎氣丸方見虛勞, 以滋化源. 更節嗜慾, 謹起居, 方可斷根. 《入門》
ZZ	治痔, 忌喫生冷硬物冷藥之類, 及酒濕麪五辣辛熱大料物, 及薑桂之類. 犯之則服藥無效, 此東垣格言也. 《綱目》
ZZ	痔根本是冷, 愼冷飮食及房勞. 雞肉最毒, 而房勞爲尤甚. 蕎麥麪亦須忌之. 《綱目》
ZZ	宜常服茯苓麪. 《入門》
DP	茯苓麪
SS	白茯苓ㆍ麻子(去皮), 爲末和勻, 九蒸九曬, 入蜜少許, 常食之, 能斷酒肉, 鹽醬, 可治久痔. 《入門》


CC	痔病凶證
ZZ	久痔與陰相通者, 死. 《甲乙》
ZZ	痔漏成穴, 大小便相通者, 亦死. 《甲乙》


CC	單方
XX	凡三十三種. 有槐花散, 猪甲散.
DP	生鐵汁
SS	治痔瘻脫肛. 生鐵三斤, 水一斗煮取五升, 日再洗. 《本草》
DP	東壁土
SS	治脫肛. 取土湯泡, 先熏後洗. 亦治小兒脫肛. 《丹心》
DP	車前草
SS	治藏毒下血. 車前草連根一握, 生薑一小塊, 新水硏碎取汁, 候血欲下時腰間必覺重, 便服一盞血卽止. 甚者, 不過再服. 《丹心》
DP	白芷
SS	治痔. 以白芷煮白苧作線, 快手緊繫痔上, 微疼不妨. 其痔自然乾萎而落. 《得效》
DP	艾葉
SS	治痔漏, 蟲蝕肛門. 熟艾一團, 雄黃少許同燒火, 以竹筒納下部, 引烟熏之, 良. 《本草》
DP	雞冠花
SS	治血痔. 取花不拘多少濃煎湯, 空心服一盞. 《綱目》
DP	木賊
SS	主腸風, 血痔及脫肛. 同槐花, 及桑耳, 水煎. 脫肛, 爲末, 糝肛托入. 《得效》
DP	槐花
SS	主五痔, 及腸風藏毒. 槐花炒, 水煎服. 或同荊芥, 側柏葉爲末, 米飮下二錢. 名曰槐花散. 《丹心》
SS	腸風, 槐花炒爲末, 塡入猪腸內, 縛托兩頭, 醋煮, 爛硏爲丸, 酒下三十丸. 《得效》
DP	槐實
SS	治五痔, 及腸風藏毒. 剉擣爲末, 米飮下一錢. 或蜜丸服亦佳. 《本草》
DP	槐木上耳
SS	治諸痔, 及腸風藏毒. 取耳爲末, 米飮下一錢, 日三. 《本草》
DP	桑木耳
SS	治五痔, 及腸風下血, 痔漏. 桑耳二兩, 粳米三合, 煮粥, 空心食之. 《入門》
DP	大樹木上寄生
SS	治腸風, 痔漏如神. 取葉乾爲末, 水酒米飮任下一錢. 或爲丸服亦佳. 《丹心》
DP	馬藺根
SS	治痔漏. 取根硏細, 付上片, 時看肉平, 去藥. 稍遲, 恐肉反出. 以爐甘石煆, 牡蠣粉末, 塞之. 《丹心》
DP	五倍子
SS	主五痔, 及腸風脫肛. 五倍子ㆍ白礬 各五錢, 爲末, 順流水丸如梧子, 米飮下七丸. 《綱目》
SS	脫肛, 五倍子末三錢, 白礬一塊同煎湯, 先熏後洗. 又取末, 糝肛托入. 《綱目》
DP	樗根白皮
SS	主血痔, 腸風, 藏毒. 取皮切酒浸, 蜜炒爲末, 棗肉和丸, 酒下三五十丸. 《丹心》
SS	又取皮, 人參等分爲末, 空心, 米飮下二錢亦佳. 《丹心》
DP	蠡魚
SS	主五痔, 及腸痔下血. 作膾, 和薑虀食之. 又和五味作羹, 食之亦佳. 《本草》
DP	鯽魚
SS	治五痔, 及血痔. 作膾, 和薑醋芥醬食之. 又作羹飽食, 良. 《本草》
SS	痔漏, 鯽魚一箇去腸, 入白礬令滿合之, 於瓦上燒過爲末. 以雞羽掃藥付之, 立效. 《綱目》
DP	猬皮
SS	主五痔, 痔漏, 腸風, 脫肛, 一切痔病. 取皮, 燒爲末, 米飮下一錢, 空心. 《本草》
SS	氣痔, 猬皮ㆍ穿山甲 等分, 肉豆蔲 減半, 爲末, 米飮下一錢. 《本草》
SS	痔漏, 猬膽 一箇(汁), 膩粉ㆍ麝香 各少許, 和入一箇牛膽內, 懸簷前四十九日, 旋取如大麥許, 揷入瘡口內, 追出惡物, 是驗. 《本草》
DP	露蜂房
SS	主腸痔, 及痔漏. 有子蜂房焙乾爲末, 麪糊和丸梧子大, 空心, 酒下二三十丸. 《回春》
DP	鱉頭
SS	治脫肛不收. 灸作末, 米飮調下一錢. 又取末, 油調付肛托入. 《本草》
DP	鰻鱺魚
SS	治五痔, 瘻瘡. 取魚, 治如食法, 煮熟, 入椒鹽醬, 調和食之. 《本草》
DP	蛙
SS	蟲蝕肛腸穿者, 取金線蛙一枚, 雞骨二錢半燒爲灰, 合吹下部令深入, 數用大驗. 《本草》
DP	蘿葍
SS	治酒痔下血. 取二十枚, 留葉寸許及根, 入罐內, 水煮極爛, 以薑鹽醋同淹, 空心食之, 立止. 《入門》
DP	胡荽子
SS	治五痔. 水煮, 取汁冷服半升, 日二.
SS	腸頭出, 取子燒烟熏卽入. 又醋煮熨之亦效. 《本草》
DP	葱白
SS	治腸痔下血. 多取濃煮作湯, 盛盆熏之, 立差.
SS	肛熱腫, 取靑葉, 刮取涎, 對停入蜜, 調勻, 先以藥水洗, 後付痔上, 其冷如氷. 《得效》
DP	冬瓜藤
SS	主痔瘻. 取藤, 濃煮湯, 熏洗卽愈. 《丹心》
DP	啄木鳥
SS	主痔漏. 燒爲末, 納孔中, 不過二三度差. 《本草》
DP	牛脾
SS	治諸痔. 臘月牛脾一具, 熟食之, 勿與鹽醬. 未差再喫. 《本草》
DP	鼠狼皮
SS	治痔瘻. 取皮, 缸內燒烟, 坐其上熏之三五度, 除根. 《綱目》
DP	狸肉
SS	主五痔甚妙. 取肉作羹食之, 空心. 作脯食亦良.
SS	痔漏, 狸骨(灸), 和麝香ㆍ雄黃, 爲丸服. 或爲末, 酒下二錢, 十服見效. 《綱目》
DP	猪懸蹄
SS	主五痔. 蹄甲不以多少燒爲末, 米飮下二錢, 名曰猪甲散. 《丹心》
DP	野猪肉
SS	主血痔, 腸風. 瀉血, 取肉二斤切, 着五味灸熟, 空心食之. 作羹亦得. 又取外腎連皮燒作末, 米飮下, 空心卽止. 《本草》
DP	鼴鼠
SS	主痔漏, 陰蝕爛瘡. 燒爲灰, 空心, 米飮下二錢. 又取油塗之, 妙. 《本草》


CC	鍼灸法
ZZ	痔疾, 取足太陽, 卽承山穴, 取督脈, 卽長强穴. 《靈樞》
ZZ	五痔便血, 灸脊中百壯, 又灸回氣百壯. 《得效》
ZZ	治痔, 平立, 量脊與臍平處, 椎上灸七壯, 或年深, 更於椎骨兩傍各一寸, 灸七壯除根. 《得效》
ZZ	痔痛, 取承筋ㆍ飛揚ㆍ委中ㆍ承扶ㆍ攢竹ㆍ會陰ㆍ商丘. 《甲乙》
ZZ	治諸痔及腸風, 取脊十四椎下各開一寸灸之. 久痔尤效. 《入門》
ZZ	脫肛, 取大腸兪ㆍ百會ㆍ長强ㆍ肩井ㆍ合谷ㆍ氣衝. 《綱目》
ZZ	脫肛, 灸臍中, 隨年壯. 又灸橫骨百壯. 又灸脊窮骨上七壯. 《得效》
ZZ	痔瘡, 先取頭垢, 捏成餅子, 安痔頭上, 其上又安大蒜片, 以艾灸之. 《丹心》
ZZ	痔漏, 以附子末, 津唾和作餅子如錢大, 安漏上, 以艾灸. 令微熱乾則易新餅再灸. 明日又灸, 直至肉, 平爲效. 《丹心》
ZZ	一人行路得痔疾, 狀如胡瓜, 貫於腸頭, 熱如火, 僵什不能起. 有人敎之, 先以槐枝濃煎湯洗患處, 以艾炷灸其上三五壯. 忽覺一道熱氣入腸中, 因瀉鮮血, 雖一時暫痛, 其疾如失. 《本草》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇 卷之一


BB	天地運氣


CC	醫當識天地間運氣
ZZ	內經曰, 不知年之所加, 氣之盛衰, 虛實之所起, 不可以爲工矣. 王氷, 以爲天眞氣運尙未該通, 人病之由, 安能精達, 卽古聖之深戒也. 醫工之流, 不可不知.


CC	論一元ㆍ十二會ㆍ三十運
ZZ	邵子皇極經世書, 一元統十二會, 一會統三十運, 一運統十二世. 猶一歲有十二月, 一月有三十日, 一日有十二時. 故西山蔡氏曰, 一元之數, 卽一歲之數. 一元有十二會ㆍ三百六十運ㆍ四千三百二十世, 猶一歲十二月ㆍ三百六十日ㆍ四千三百二十辰也. 前六會爲息, 後六會爲消, 卽一歲自子至巳爲息, 自午至亥爲消也. 開物於寅, 猶歲之驚蟄也, 閉藏於戌, 猶歲之立冬也. 一元有十二萬九千六百歲, 一會有十二萬九千六百月, 一運有十二萬九千六百日, 一世有十二萬九千六百辰, 皆自然之數, 非有所牽合也.


CC	天地之形
ZZ	先儒之論. 天地之初, 混沌鴻濛, 淸濁未判, 但一氣耳. 及其久也, 運轉於外者, 漸漸輕淸, 其凝聚於中者, 漸漸重濁. 輕淸者, 積氣成象而爲天, 重濁者, 積氣成形而爲地. 天之成象者, 日月星辰, 是也. 地之成形者, 水火土石, 是也. 天包地外, 旋繞不停, 地處天內, 安靜不動. 天之旋繞, 其氣急勁, 故地浮載其中, 不墮不墜. 《正理》


CC	南北極
ZZ	綠督趙氏曰, 古人仰觀天象, 遂知夜久而星移斗轉, 漸漸不同. 昏暮東出者, 曉則西墜, 昏暮不見者, 曉則東升. 天星, 雖然旋轉有甚窄者, 以衡管窺之, 衆星無有不轉. 但有一星旋轉最密, 循環不出於管中, 名曰紐星者, 是也. 古人以旋磨比天, 則磨臍爲天之不動處. 此天之不動, 卽紐星旋轉之所, 名曰北極, 亦猶車輪之中軸, 瓜瓣之攢頂也. 復覩南天, 雖無徹夜見者, 但比東西星宿旋轉則不甚遠. 由是而推, 乃是南北俱各有極. 北極在地平之上, 南極在地平之下. 今北極爲瓜之聯蔓處, 南極爲瓜之有花處. 東西旋轉, 最廣之所, 比乎瓜之腰圍. 北極邊傍雖有旋轉, 常在於天. 南極側近雖然旋轉, 不出於地. 如是則知地在天內. 天如雞子, 地如中黃. 然雞子形不正圓, 古今非以天形相肖而比之, 但於天包地外而已. 以此觀之, 天如蹴毬, 內盛半毬之水, 水上浮一木板, 比似人間地平, 板上雜置細微之物, 比如萬類. 蹴毬雖圓轉不已, 板上之物俱不覺知, 謂天體旋轉者, 天非可見其體. 因衆星出沒於東西, 管轄於兩極, 有常度, 無停機, 遂卽星所附麗, 擬以爲之體耳. 《正理》


CC	黃赤道
ZZ	先儒之說曰. 天形至圓如虛毬, 地隔其中. 人物生於地上, 形正方如博骰. 日月星辰旋繞其外, 自左而上, 自上而右, 自右而下, 自下而復左. 天形如勁風之旋, 其兩端不動處曰極. 上頂不動處謂之北極, 下臍不動處謂之南極. 南北二極相去之中, 天之腰也. 謂之赤道. 日所行之道, 謂之黃道. 《正理》


CC	天地依附
ZZ	邵子曰, 天何依, 曰依乎地. 地何附, 曰附乎天. 曰然則天地何所依附, 曰自然依附. 天依形, 地依氣, 其形也有涯, 其氣也無涯. 《正理》
ZZ	天地無外, 所以其形有涯, 而其氣無涯也. 爲其氣極緊, 故能扛得地住, 不然則墜矣. 外更須有軀殼甚厚, 所以固此氣也. 若夫地動, 只是一處動, 動亦不至遠也. 《正理》
ZZ	邵子論六合之外, 恐無外否. 朱子曰, 理無內外, 六合之形須有內外. 日月東升西沒, 又從東升. 這上面許多, 豈不是六合之外. 今曆家, 只筭到日月星辰運行處上去, 更筭不得, 安得是無內外. 《正理》


CC	天氣流行
ZZ	胡用之曰, 易云, 乾一而實, 故以質言而曰大, 坤二而虛, 故以量言而曰廣. 朱子曰, 此兩句說得極分曉. 所以說乾一而實, 地雖堅實, 然却虛, 天之氣, 流行乎地之中, 皆從裏面發出來. 又云, 地如肺, 形質雖硬, 而中本虛. 故陽氣升降乎其中, 無所障礙, 雖金石也透過去, 地便承受得這氣, 發育萬物. 今曆家, 用律呂候氣, 其法最精. 氣之至也, 分寸不差, 便是這氣都在地中透出來也. 《正理》


CC	陰陽之氣升降盈虛
ZZ	訣曰, 天地盈虛自有時, 審能消息始知機. 註曰, 天地相去八萬四千里. 冬至之日, 地中有一陽氣上升. 一日升四百六十里二百四十步, 至後五日爲一候, 三候爲一氣, 三氣爲一節, 二節爲一時, 卽春分也. 計九十日, 陽氣共升至天四萬二千里, 正到天地之中. 此時陰中陽半, 爲泰卦. 其氣變寒爲溫, 萬物發生之時, 故爲春也. 自此以後, 陽氣升入陽位, 亦如前, 漸漸升至夏至之月, 幷前計一百八十日, 共升八萬四千里, 乃到天也. 此時, 陽中又有陽, 爲純陽乾卦. 其氣變溫爲熱曰夏, 萬物茂盛之時, 故曰盈也. 夫熱極則陰生, 故夏至之日, 一陰自天而降, 亦一日降四百六十里二百四十步. 亦五日爲一候, 三候爲一氣, 三氣爲一節, 二節爲一時, 卽秋分日也. 計九十日, 陰氣共降四萬二千里, 正到天地之中. 此時陽中陰半, 爲否卦. 其氣變熱爲涼, 萬物結實之時, 故爲秋也. 自此以後, 陰氣降入陰位, 亦如是, 漸漸降至冬至之日, 共前計一百八十日, 共降八萬四千里, 乃到地也. 此時, 陰中又有陰, 爲純陰坤卦. 其氣變涼爲寒曰冬, 萬物收藏之時, 故曰虛也. 《悟眞》


CC	天地不足之方
ZZ	黃帝曰, 天不足西北, 左寒而右涼, 地不滿東南, 右熱而左溫, 其故何也. 岐伯曰, 陰陽之氣, 高下之理, 大小之異也. 東南方, 陽也. 陽者, 其精降於下, 故右熱而左溫. 西北方, 陰也. 陰者, 其精奉於上, 故左寒而右凉. 是以地有高下, 氣有溫涼, 高者氣寒, 下者氣熱. 故適寒涼者脹, 之溫熱者瘡, 下之則脹已, 汗之則瘡已. 此腠理開閉之常, 大小之異耳. 《內經》


CC	四方異宜
ZZ	內經曰, 東方之域, 天地之所始生. 魚鹽之地, 海濱傍水. 其民食魚而嗜鹹, 安其處, 美其食. 西方者, 金玉之域, 沙石之處, 天地之所收引. 其民陵居而多風, 水土剛强. 其民不衣而褐薦, 其民華食而脂肥. 北方者, 天地所閉藏之域. 其地高陵居, 風寒氷冽. 其民樂野處而乳食. 南方者, 天地所長養, 陽之所盛處. 其地下, 水土弱, 霧露之所聚. 其民嗜酸而食鮒. 中央者, 其地平以濕, 天地所以生萬物也衆. 其民食雜而不勞. 故聖人雜合以治各得其宜也.


CC	地理有壽夭之異
ZZ	黃帝曰, 其於壽夭, 何如. 岐伯曰, 陰精所奉, 其人壽, 陽精所降, 其人夭. 註曰, 陰精所奉, 高之地也. 陽精所降, 下之地也. 陰方之地, 陽不妄泄, 寒氣外持, 邪不數中, 而正氣堅守, 故壽延. 陽方之地, 陽氣耗散, 發泄無度, 風濕數中, 眞氣傾竭, 故夭折. 卽事驗之, 今中原之境, 西北方衆人壽, 東南方衆人夭, 此壽夭之大異也.
ZZ	帝曰, 一州之氣生化壽夭不同, 其故何也. 岐伯曰, 高下之理, 地勢使然也. 崇高則陰氣治之, 汚下則陽氣治之. 陽勝者先天, 陰勝者後天. 帝曰, 其有壽夭乎. 岐伯曰, 高者其氣壽, 下者其氣夭. 地之小大異也. 小者小異, 大者大異. 《內經》


CC	南北病治法
ZZ	東南山谷, 地氣濕熱, 病多自汗. 西北高燥, 地氣寒涼, 病多無汗. 中原土鬱, 病多膨脹. 飮食居處, 各各不同. 《入門》
ZZ	北方土厚水深. 水性沈下, 人體多實而少虛. 若有所治, 則宜多用淸涼之劑. 南方屬火. 火性輕炎, 人體多虛而少實. 須投以溫和之藥以調之. 《得效》


CC	五行生剋順逆
ZZ	五行者, 金木水火土也. 相生者, 水生木, 木生火, 火生土, 土生金, 金生水也. 相剋者, 水剋火, 火剋金, 金剋木, 木剋土, 土剋水也. 木主於東應春, 火主於南應夏, 金主於西應秋, 水主於北應冬, 土主於中央應於長夏. 在天則爲氣, 寒暑燥濕風也. 在地則成形, 金木水火土也. 互能相生, 乃其始也. 互能相剋, 乃其終也. 皆出乎天之性也. 其相剋者, 子皆能爲母復讐也. 木剋土, 土之子金反剋木, 木之子火反剋金, 金之子水反剋火, 火之子土反剋水, 水之子木反剋土也. 强可攻弱, 土得木而達, 實可勝虛, 水得土而絶. 陰可消陽, 火得水而滅. 烈可敵剛, 金得火而缺. 堅可制柔, 木得金而伐也. 《入式》


CC	五行盛衰圖
PP	金, 木, 水, 火, 土, 子, 丑, 寅, 卯, 辰, 巳, 午, 未, 申, 酉, 戌, 亥, 正月, 二月, 三月, 四月, 五月, 六月, 七月, 八月, 九月, 十月, 十一月, 十二月, 膽, 肝, 心包, 小腸, 心, 脾, 胃, 肺, 大腸, 三焦, 腎, 膀胱, 木死, 火帝王, 水土胎, 金沐浴, 木病, 火臨官, 水土胞, 金生, 木衰, 火冠帶, 水土葬, 金養, 木帝王, 火沐浴, 水土死, 金胎, 木臨官, 火生, 水土病, 金胞, 木冠帶, 火養, 水土衰, 金葬, 木沐浴, 火胎, 水土帝王, 金死, 木生, 火胞, 水土臨官, 金病, 木養, 火葬, 水土冠帶, 金衰, 木胎, 火死, 水土沐浴, 金帝王, 木胞, 火病, 水土生, 金臨官, 木葬, 火衰, 水土養, 金冠帶


CC	六氣之化
ZZ	六氣化者, 謂寒暑燥濕風火也. 然行有五而氣有六者, 以分君火相火之化也. 木之化曰風, 主於春. 君火之化曰熱, 主春末夏初. 相火之化曰暑, 主於夏. 金之化曰燥, 主於秋. 水之化曰寒, 主於冬. 土之化曰濕, 主於長夏, 長夏謂六月也. 《入式》


CC	氣候差異
ZZ	夫四時寒暄之序, 加以六氣司化之令, 則歲歲各異. 凡春溫, 夏暑, 秋涼, 冬寒, 皆天地之正氣. 其客行於主位, 則自有逆順淫勝之異. 由是氣候不一, 豈可一定而論之. 陰陽四時之氣候, 則始於仲月而盛於季月. 故經曰, 差三十度而有奇. 又言, 氣令盛衰之用, 其在四維. 故陽之動始於溫, 而盛於暑. 陰之動始於淸, 而盛於寒. 春夏秋冬各有差其分者, 此之謂也. 四維者, 辰戌丑未, 四季月也. 盖春氣始於二月, 盛溫於三月. 夏氣始於五月, 盛暑於六月. 秋氣始於八月, 盛涼於九月. 冬氣始於十一月, 盛寒於十二月. 以此見之, 則氣差明矣. 然五月夏至, 陰氣生而反大熱. 十一月冬至, 陽氣生而反大寒者, 盖氣自下生, 則推而上之也. 故陰生則陽上而愈熱, 陽生則陰上而愈寒. 以今驗之, 夏井淸涼, 冬井溫和, 則可知矣. 《入式》


CC	十干
ZZ	十干者, 東方甲乙, 南方丙丁, 西方庚辛, 北方壬癸, 中央戊己, 五行之位也. 盖甲乙, 其位木, 行春之令. 丙丁, 其位火, 行夏之令. 戊己, 其位土, 行周四季. 庚辛, 其位金, 行秋之令. 壬癸, 其位水, 行冬之令. 經曰, 天有十日, 日六竟而周甲者, 此也. 乃天地之數也. 故甲丙戊庚壬爲陽, 乙丁己辛癸爲陰, 五行各一陰一陽, 故有十日也. 《入式》


CC	十二支
ZZ	十二支者, 子丑寅卯辰巳午未申酉戌亥也. 子者, 一陽肇生之始, 十一月之辰也. 丑者, 十二月之辰也. 寅者, 正月之辰也. 卯者, 日升之時, 二月之辰也. 辰者, 三月之辰也. 巳者, 四月之辰也. 午者, 一陰肇生之始, 五月之辰也. 未者, 六月之辰也. 申者, 七月之辰也. 酉者, 日入之時, 八月之辰也. 戌者, 九月之辰也. 亥者, 十月之辰也. 甲之干, 乃天之五行, 一陰一陽言之, 子之支, 以地方隅言之. 故子寅午申爲陽, 卯巳酉亥爲陰. 土居四維, 王在四季之末. 土有四, 辰戌爲陽, 丑未爲陰, 故其數不同也. 合而言之, 十配十二, 共成六十日, 復六六而成歲. 故經曰, 天以六六之節, 以成一歲, 此之謂也. 《入式》


CC	四時氣候
ZZ	經曰, 五日謂之候, 三候謂之氣, 六氣謂之時, 四時謂之歲也. 常五日一候應之, 故三候成一氣, 卽十五日也. 三氣成一節, 節謂立春, 春分, 立夏, 夏至, 立秋, 秋分, 立冬, 冬至, 此八節也. 三八二十四氣而分主四時, 一歲成矣. 春秋言分者, 陰陽寒暄之氣, 到此可分之時也. 冬夏言至者, 陰陽至此極至之時也. 夏至日長, 不過六十刻, 陽至此而極. 冬至日短, 不過四十刻, 陰至此而極. 故經曰, 分則氣異, 至則氣同, 此之謂也. 《入式》


CC	論天地六氣
ZZ	經曰, 天地合氣, 六節分而萬物化生矣. 地之氣靜而常, 天之氣動而變. 其六氣之源則同, 六氣之緖則異, 何哉. 盖天之氣, 始於少陰, 而終於厥陰. 經曰, 少陰所謂標, 厥陰所謂終, 是也. 地之氣, 始於厥陰木, 而終於太陽水. 經曰, 顯明之右, 君火之位者, 其緖是也. 其不同之緖, 乃天眞坤元二氣, 相因而成焉. 故天之六元氣, 反合地十二支, 以五行正化對化爲其緖, 則少陰司子午, 太陰司丑未, 少陽司寅申, 陽明司卯酉, 太陽司辰戌, 厥陰司巳亥, 天氣始終之因, 如是而已. 地之六氣, 反合天之四時, 風熱暑濕燥寒爲其緖, 則厥陰風木主春, 少陰君火主春末夏初, 少陽相火主夏, 太陰濕土主長夏, 陽明燥金主秋, 太陽寒水主冬, 地氣終始之因, 如是而已. 《入式》


CC	交六氣時日
ZZ	內經曰, 顯明之右, 君火之位顯明謂之日, 卽卯位也. 君火之右, 退行一步, 相火治之, 復行一步, 土氣治之, 復行一步, 金氣治之, 復行一步, 水氣治之, 復行一步, 木氣治之者, 乃六氣之主位也. 自十二月中氣大寒日, 交木之初氣, 次至二月中氣春分日, 交君火之二氣, 次至四月中氣小滿日, 交相火之三氣, 次至六月中氣大暑日, 交土之四氣, 次至八月中氣秋分日, 交金之五氣, 次至十月中氣小雪日, 交水之六氣. 每氣氣卽步也各主六十日八十七刻半, 總之乃三百六十五日二十五刻, 共周一歲也. 此乃地之陰陽, 所謂靜而守位者也. 常爲每歲之主氣, 乃主氣之常紀也. 氣應之不同者, 又有天之陰陽, 所謂動而不息, 自司天ㆍ在泉, 左右四間, 是也. 輪行而居其上, 名之曰客氣. 客氣乃行歲中之天命, 天命所至, 則又有寒暑燥濕風火之化. 主氣則當祗奉客之天命, 客勝則從, 主勝則逆, 二者有勝而無復矣. 《入式》


CC	主氣
ZZ	地氣靜而守位, 則春溫, 夏暑, 秋涼, 冬寒, 爲歲歲之常令. 厥陰木爲初氣者, 方春氣之始也. 木生火, 故少陰君火, 少陽相火次之. 火生土, 故太陰土次之. 土生金, 故陽明金次之. 金生水, 故太陽水次之. 木爲初氣, 主春分前六十日有奇, 自斗建丑正至卯之中, 天道至此, 風氣乃行也. 君火爲二氣, 主春分後六十日有奇, 自斗建卯正至巳之中, 天度至此, 暄淑乃行也. 相火爲三氣, 主夏至前後各三十日有奇, 自斗建巳正至未之中, 天度至此, 炎熱乃行也. 土爲四氣, 主秋分前六十日有奇, 自斗建未正至酉之中, 天度至此, 雲雨乃行, 濕蒸乃作也. 金爲五氣, 主秋分後六十日有奇, 自斗建酉正至亥之中, 天度至此, 淸氣乃行, 萬物皆燥也. 水爲六氣, 主冬至前後各三十日有奇, 自斗建亥正至丑之中, 天度至此, 寒氣乃行也. 《入式》


CC	客氣
ZZ	少陰ㆍ太陰ㆍ少陽ㆍ陽明ㆍ太陽ㆍ厥陰, 爲天之六氣, 六氣者客也. 將此客氣, 布於地之六氣步位之上, 則有氣化之異矣. 六氣分上下左右而行天令, 十二支分節令時日而司地化. 上下相召, 而寒暑燥濕風火, 與四時之氣不同者, 盖相臨不一而使然也. 少陰司子午, 太陰司丑未, 少陽司寅申, 陽明司卯酉, 太陽司辰戌, 厥陰司巳亥. 但將年律起當年司天, 數至者爲司天, 相對一氣爲在泉, 餘氣爲左右間. 用在泉後一氣爲初之氣, 主六十日餘八十七刻半. 至司天爲三之氣, 主上半年, 自大寒日後通主上半年也. 至在泉爲六氣, 主下半年, 自大暑日後通主下半年也. 《入式》


CC	十干起運圖
PP	甲, 乙, 丙, 丁, 戊, 己, 庚, 辛, 壬, 癸, 水陰, 金陽, 土陰, 火木, 陽陰, 水陽, 金陰, 土陽, 火木, 陰陽


CC	十二支司天訣
PP	子, 丑, 寅, 卯, 辰, 巳, 午, 未, 申, 酉, 戌, 亥, 太陽, 厥陰, 少陰, 陽明, 少陽, 太陰


CC	論標本
ZZ	三陰三陽, 天之六氣, 標也. 水火木金土, 地之五行, 本也. 盖太陰濕土ㆍ少陽相火, 爲標本同, 至於少陰君火ㆍ太陽寒水, 則陰陽寒熱互相不同, 非人意之所能名耶. 古今之論, 陽則順行, 又以進爲盛, 故自先太陽而後少陽也. 陰則逆行, 又以退爲盛, 故自先少陰而後太陰也. 君火司於午, 午者, 一陰生之位. 火本熱, 而其氣當陰生之初. 故標本異而君火屬少陰也. 水居北方子, 而子者, 一陽生之位. 水本寒, 而其氣當陽生之初. 故標本異而寒水屬太陽也. 土者, 乃西南維, 未之位, 應於長夏之月, 未乃午之次, 故土曰太陰也. 相火者, 司於寅, 寅乃丑之次, 故相火曰少陽也. 木者, 位居東方震, 在人主於肝. 肝者, 陰未退干之而出, 雖陽藏居膈下, 處陰之位. 木必待陰而後生, 故屬厥陰也. 金者, 位居西方兌, 在人主肺. 肺爲華盖, 雖陰藏居膈上處陽之位. 金必待陽而後發, 故屬陽明也. 《入式》


CC	陰陽相錯
ZZ	經曰, 天有陰陽, 地亦有陰陽者, 上下相臨也. 天氣動而不息, 故五歲而右遷, 地氣靜而守位, 故六朞而還會. 天氣不加於君火, 則五歲餘一氣, 右遷相火之上, 以君火不立歲故也. 地之氣五歲一周, 天之紀六朞一備. 五歲一周則五行之氣遍, 六朞一備則六氣之位周. 與干加支之緖小同, 取陰陽相錯, 上下相乘, 畢其紀之之意也. 以五六相合故三十年, 一紀之則六十年也. 《入式》


CC	五音大小
ZZ	五行之運, 甲己土, 乙庚金, 丙辛水, 丁壬木, 戊癸火也. 甲丙戊庚壬爲陽, 乙丁己辛癸爲陰. 遇陽年, 則氣旺而太過, 遇陰年, 則氣衰而不及. 大角謂六壬年也. 大徵謂六戊年也. 大宮謂六甲年也. 大商謂六庚年也. 大羽謂六丙年也. 五運各主六年, 乃五六三十陽年也. 少角謂六丁年也. 少徵謂六癸年也. 少宮謂六己年也. 少商謂六乙年也. 少羽謂六辛年也. 五運各主六年, 乃五六三十陰年也. 如君火ㆍ相火ㆍ寒水, 常爲陽年司天, 濕土ㆍ燥金ㆍ風木, 常爲陰年司天. 其五大五少歲, 所紀不同者, 盖遇不遇也. 《入式》


CC	五運紀運
ZZ	十干之中, 五陰五陽也. 立爲五運, 太過不及互相乘之. 所謂甲己合, 乙庚合, 丙辛合, 丁壬合, 戊癸合, 是也. 陽年曰太過, 陰年曰不及, 平氣之歲, 不可預紀之, 須以當年之辰日時干依法推之. 詳見本文. 木運大角歲曰發生太過, 少角歲曰委和不及, 正角歲曰敷和平氣. 火運大徵歲曰赫曦太過, 少徵歲曰伏明不及, 正徵歲曰升明平氣. 土運大宮歲曰敦阜太過, 少宮歲曰卑監不及, 正宮歲曰備化平氣. 金運大商歲曰堅成太過, 少商歲曰從革不及, 正商歲曰審平平氣. 水運大羽歲曰流衍太過, 少羽歲曰涸流不及, 正羽歲曰順靜平氣, 各以紀之也. 氣之平, 則同正化, 無過與不及也. 《入式》


CC	歲中五運
ZZ	地之六位, 則分主於四時, 天之五運, 亦相生而終歲度. 每運各主七十三日零五刻, 總五運之數, 則三百六十五日二十五刻, 共成一歲. 大運爲主, 將歲之主運, 上下因之, 而名大小五音也. 若當年是木合, 自大角而下生之. 故曰初正. 大角木生少徵火, 少徵火生大宮土, 大宮土生少商金, 少商金生大羽水則爲終. 若當年少宮爲大運, 則上下因之, 少宮土上乃見火, 故曰大徵, 大徵火上乃見木, 故曰少角, 則主運自少角起, 故初而至少羽水爲終矣. 木爲初之運, 大寒日交, 火爲二之運, 春分後十三日交, 土爲三之運, 小滿後二十五日交, 金爲四之運, 大暑後三十七日交, 水爲五之運, 秋分後四十九日交. 此乃一歲之主運, 有大少之異也. 《入式》


CC	論南北政
ZZ	六氣以君火爲尊, 五運以濕土爲尊, 故甲己土運爲南政. 盖土以成數, 貫金木水火, 位居中央, 君尊南面而行令, 餘四運以臣事之, 面北而受令, 所以有別也. 而人脈亦應之, 甲己之歲, 土運面南. 論脈則寸在南而尺在北. 少陰司天, 兩寸不應, 少陰在泉, 兩尺不應. 乙丙丁戊庚辛壬癸之歲, 四運面北. 論脈則寸在北而尺在南. 少陰司天, 兩尺不應, 少陰在泉, 兩寸不應. 乃以南爲上, 北爲下, 正如男子面南受氣, 尺脈常弱, 女子面北, 尺脈常盛之理. 同以其陰氣沈下, 故不應耳. 六氣之位則少陰在中, 而厥陰居右, 太陰居左, 此不可易也. 其少陰則主兩寸尺, 厥陰司天在泉當在右, 故右不應. 太陰司天在泉當在左, 故左不應. 依南政而論尺寸也. 若覆其手診之, 則陰沈於下, 反沈爲浮, 細爲大, 以此別之. 《入式》
ZZ	南政甲己所臨之歲, 司天在泉, 但見君火, 在上者上不應, 在下者下不應. 北政, 但見君火, 在上則下不應, 在下則上不應, 在左則右不應, 在右則左不應, 當沈而浮, 當浮而沈也.
ZZ	南政以前爲左, 以後爲右, 君也. 北政以前爲右, 以後爲左, 臣也. 《東垣》


CC	六氣承制
ZZ	內經曰, 相火之下, 水氣承之, 水位之下, 土氣承之, 土位之下, 風氣承之, 風位之下, 金氣承之, 金位之下, 火氣承之, 君火之下, 陰精承之. 帝曰, 何也. 岐伯曰, 亢則害, 承迺制. 制生則化, 外列盛衰, 害則敗亂, 生化大病.
ZZ	王安道曰, 自顯明之右止君火治之十五句, 言六節所治之位也. 自相火之下止陰精承之十二句, 言地理之應乎歲氣也. 亢則害, 承迺制二句, 言抑其過也. 制生則化止生化大病四句, 言有制之常, 與無制之變也. 承, 猶隨也. 以下奉上, 故曰承, 而有防之之義存焉. 亢者, 過極也. 害者, 害物也. 制者, 克勝之也. 然所承也, 其不亢則隨之而已, 旣亢則克勝以平之, 承斯見之. 求之於人, 則五藏更相平也. 一藏不平, 所不勝平之, 五藏更相平, 非不亢而防之乎. 一藏不平, 所不勝平之, 非旣亢而克勝之乎. 姑以心火而言, 其不亢則腎水隨之而已. 一或有亢, 卽起而克勝之矣. 餘藏皆然. 制生則化, 當作制則生化, 盖傳寫之誤也. 《此事》


CC	五運之歲太過不及
ZZ	甲丙戊庚壬, 爲陽年太過, 乙丁己辛癸, 爲陰年不及. 《運氣》


CC	六甲年敦阜之紀
ZZ	歲土太過, 雨濕流行, 腎水受邪. 民病腹痛, 淸厥, 意不樂, 肌肉痿, 足痿, 脚下痛, 中滿, 食減, 四肢不擧. 宜附子山茱萸湯. 《三因》
DP	附子山茱萸湯
SS	附子(炮)ㆍ山茱萸 各一錢半, 半夏ㆍ肉豆蔲 各一錢二分半, 木瓜ㆍ烏梅 各一錢, 丁香ㆍ藿香 各七分半. 右剉, 作一貼, 入薑 七片, 棗 二枚, 水煎服. 《三因》


CC	六丙年漫衍之紀
ZZ	歲水太過, 寒氣流行, 心火受邪. 民病身熱, 心躁, 陰厥上下中寒, 譫妄, 心痛, 喘咳, 寢汗. 宜黃連茯苓湯. 《三因》
DP	黃連茯苓湯
SS	黃連ㆍ赤茯苓 各一錢二分半, 麥門冬ㆍ車前子ㆍ通草ㆍ遠志 各七分半, 半夏ㆍ黃芩ㆍ甘草 各五分半. 右剉, 作一貼, 入薑 七片, 棗 二枚, 水煎服. 《三因》


CC	六戊年赫曦之紀
ZZ	歲火太過, 火暑流行, 肺金受邪. 民病瘧, 少氣, 咳喘, 血溢, 血泄, 身熱, 骨痛, 爲浸淫. 宜麥門冬湯. 《三因》
DP	麥門冬湯
SS	麥門冬ㆍ白芷ㆍ半夏ㆍ竹葉ㆍ鍾乳粉ㆍ桑白皮ㆍ紫菀茸ㆍ人參 各一錢, 甘草 五分. 右剉, 作一貼, 入薑 三片, 棗 二枚, 水煎服. 《三因》


CC	六庚年堅成之紀
ZZ	歲金太過, 燥氣流行, 肝木受邪. 民病脇與小腹痛, 耳聾, 目赤, 胸脇痛, 引小腹, 尻陰股膝髀腨胻足皆痛. 宜牛膝木瓜湯. 《三因》
DP	牛膝木瓜湯
SS	牛膝ㆍ木瓜 各一錢, 白芍藥ㆍ杜冲ㆍ枸杞子ㆍ黃松節ㆍ兎絲子ㆍ天麻 各七分半, 甘草 五分. 右剉, 作一貼, 入薑 三片, 棗 二枚, 水煎服. 《三因》


CC	六壬年發生之紀
ZZ	歲木太過, 風氣流行, 脾土受邪. 民病飱泄, 食減, 體重, 煩寃, 腸鳴, 脇痛支滿. 宜苓朮湯. 《三因》
DP	苓朮湯
SS	白茯苓ㆍ白朮ㆍ厚朴ㆍ靑皮ㆍ乾薑(炮)ㆍ半夏ㆍ草果ㆍ甘草 各一錢. 右剉, 作一貼, 入薑 三片, 棗 二枚, 水煎服. 《三因》


CC	六乙年從革之紀
ZZ	歲金不及, 炎火盛行. 民病肩背瞀重, 鼽嚔, 咳喘, 血便, 注下. 宜紫菀湯. 《三因》
DP	紫菀湯
SS	紫菀茸ㆍ白芷ㆍ人參ㆍ黃芪ㆍ地骨皮ㆍ杏仁ㆍ桑白皮ㆍ甘草 各一錢. 右剉, 作一貼, 入薑 三片, 棗 二枚, 水煎服. 《三因》


CC	六丁年委和之紀
ZZ	歲木不及, 燥乃盛行. 民病中淸, 胠脇小腹痛, 腸鳴, 溏泄. 宜蓯蓉牛膝湯. 《三因》
DP	蓯蓉牛膝湯
SS	肉蓯蓉ㆍ牛膝ㆍ木瓜ㆍ白芍藥ㆍ熟地黃ㆍ當歸ㆍ甘草 各一錢. 右剉, 作一貼, 入薑 三片, 烏梅 一箇, 水煎服. 《三因》


CC	六己年卑監之紀
ZZ	歲土不及, 風氣盛行. 民病飱泄, 霍亂, 體重, 腹痛, 筋骨繇, 倂肌肉瞤痠, 善怒. 宜白朮厚朴湯. 《三因》
DP	白朮厚朴湯
SS	白朮ㆍ厚朴ㆍ半夏ㆍ桂心ㆍ藿香ㆍ靑皮 各一錢, 乾薑(炮)ㆍ甘草(灸) 各五分. 右剉, 作一貼, 入薑 三片, 棗 二枚, 水煎服. 《三因》


CC	六辛年涸流之紀
ZZ	歲水不及, 濕乃盛行. 民病腫滿, 身重, 濡泄, 足痿, 淸厥, 脚下痛. 宜五味子湯. 《三因》
DP	五味子湯
SS	五味子ㆍ附子(炮)ㆍ巴戟ㆍ鹿茸ㆍ山茱萸ㆍ熟地黃ㆍ杜冲(炒) 各一錢. 右剉, 作一貼, 入薑 七片, 鹽少許, 水煎服. 《三因》


CC	六癸年伏明之紀
ZZ	歲火不及, 寒乃盛行. 民病胸痛脇滿, 膺背肩胛兩臂內痛, 鬱冒, 心痛, 暴瘖. 宜黃芪茯神湯. 《三因》
DP	黃芪茯神湯
SS	黃芪ㆍ茯神ㆍ遠志ㆍ紫河車ㆍ酸棗仁(炒) 各一錢. 右剉, 作一貼, 入薑 三片, 棗 二枚, 水煎服. 《三因》


CC	六十歲運氣主客及民病


CC	子午之歲
ZZ	少陰司天, 陽明在泉.
ZZ	氣化運行先天.
ZZ	宜正陽湯. 《三因》
DD	初之氣
ZZ	太陽加臨厥陰, 主春分前六十日有奇. 民病關節禁固, 腰脽痛, 中外瘡瘍.
DD	二之氣
ZZ	厥陰加臨少陰, 主春分後六十日有奇. 民病淋, 目赤, 氣鬱而熱.
DD	三之氣
ZZ	少陰加臨少陽, 主夏至前後 各三十日有奇. 民病熱厥, 心痛, 寒熱更作, 咳喘, 目赤.
DD	四之氣
ZZ	太陰加臨太陰, 主秋分前六十日有奇. 民病黃疸, 鼽衄, 嗌乾, 吐飮.
DD	五之氣
ZZ	少陽加臨陽明, 主秋分後六十日有奇. 民乃康.
DD	終之氣
ZZ	陽明加臨太陽, 主冬至前後 各三十日有奇. 民病上腫, 欬喘, 甚則血溢.
DP	正陽湯
SS	白薇ㆍ玄參ㆍ川芎ㆍ桑白皮ㆍ當歸ㆍ白芍藥ㆍ旋覆花ㆍ甘草(灸) 各一錢. 右剉, 入薑 五片, 水煎服. 《三因》


CC	丑未之歲
ZZ	太陰司天, 太陽在泉.
ZZ	氣化運行後天.
ZZ	宜備化湯. 《三因》
DD	初之氣
ZZ	厥陰加臨厥陰, 主春分前六十日有奇. 民病血溢, 筋絡拘强, 關節不利, 身重, 筋痿.
DD	二之氣
ZZ	少陰加臨少陰, 主春分後六十日有奇. 民病瘟癘盛行, 遠近咸若.
DD	三氣
ZZ	太陰加臨少陽, 主夏至前後 各三十日有奇. 民病身重胕腫, 胸腹滿.
DD	四之氣
ZZ	少陽加臨太陰, 主秋分前六十日有奇. 民病腠理熱, 血暴溢, 心腹䐜脹, 浮腫.
DD	五之氣
ZZ	陽明加臨陽明, 主秋分後六十日有奇. 民病皮膚寒氣及體.
DD	終之氣
ZZ	太陽加臨太陽, 主冬至前後 各三十日有奇. 民病關節禁固, 腰椎痛
DP	備化湯
SS	木瓜ㆍ茯神 各一錢半, 牛膝ㆍ附子(炮) 各一錢二分半, 熟地黃ㆍ覆盆子 各一錢, 甘草 七分. 右剉, 入薑 五片, 水煎服. 《三因》


CC	寅申之歲
ZZ	少陽司天, 厥陰在泉.
ZZ	氣化運行先天.
ZZ	宜升明湯. 《三因》
DD	初之氣
ZZ	少陰加臨厥陰, 主春分前六十日有奇. 民病溫氣怫於上, 血溢, 目赤, 頭痛, 血崩, 膚瘡.
DD	二氣
ZZ	太陰加臨少陰, 主春分後六十日有奇. 民病熱鬱, 咳逆, 嘔吐, 頭痛, 身熱, 昏憒, 膿瘡.
DD	三之氣
ZZ	少陽加臨少陽, 主夏至前後 各三十日有奇. 民病熱中, 聾聵, 血溢, 膿瘡, 喉痺, 目赤, 善暴死.
DD	四之氣
ZZ	陽明加臨太陰, 主秋分前六十日有奇. 民病腹滿身重.
DD	五之氣
ZZ	太陽加臨陽明, 主秋分後六十日有奇. 民避寒邪, 君子周密.
DD	終之氣
ZZ	厥陰加臨太陽, 主冬至前後 各三十日有奇. 民病心痛, 陽氣不藏而咳.
DP	升明湯
SS	紫檀香ㆍ車前子(炒)ㆍ靑皮ㆍ半夏ㆍ酸棗仁ㆍ薔薇ㆍ甘草 各一錢. 右剉, 入薑 五片, 水煎服. 《三因》


CC	卯酉之歲
ZZ	陽明司天, 少陰在泉.
ZZ	氣化運行後天.
ZZ	宜審平湯. 《三因》
DD	初之氣
ZZ	太陰加臨厥陰, 主春分前六十日有奇. 民病中熱, 腹脹, 面目浮腫, 善鼽衄.
DD	二氣
ZZ	少陽加臨少陰, 主春分後六十日有奇. 民病疫癘大至, 善暴死.
DD	三之氣
ZZ	陽明加臨少陽, 主夏至前後 各三十日有奇. 民病寒熱.
DD	四之氣
ZZ	太陽加臨太陰, 主秋分前六十日有奇. 民病暴仆, 譫妄, 咽乾, 心痛, 癰瘍, 便血.
DD	五之氣
ZZ	厥陰加臨陽明, 主秋分後六十日有奇. 民氣和.
DD	終之氣
ZZ	少陰加臨太陽, 主冬至前後 各三十日有奇. 民病溫.
DP	審平湯
SS	遠志ㆍ紫檀香 各一兩半, 天門冬ㆍ山茱萸 各一錢二分半, 白朮ㆍ白芍藥ㆍ甘草 各一錢. 右剉, 入薑 五片, 水煎服. 《三因》


CC	辰戌之歲
ZZ	太陽司天, 太陰在泉.
ZZ	氣化運行先天.
ZZ	宜靜順湯. 《三因》
DD	初之氣
ZZ	少陽加臨厥陰, 主春分前六十日有奇. 民病身熱, 頭痛, 嘔吐, 肌腠瘡瘍.
DD	二之氣
ZZ	陽明加臨少陰, 主春分後六十日有奇. 民病氣鬱, 中滿.
DD	三之氣
ZZ	太陽加臨少陽, 主夏至前後 各三十日有奇. 民病寒反熱中. 癰疽, 注下, 心熱, 瞀悶.
DD	四之氣
ZZ	厥陰加臨太陰, 主秋分前六十日有奇. 民病大熱, 少氣, 肌肉痿, 足痿, 注下赤白.
DD	五之氣
ZZ	少陰加臨陽明, 主秋分後六十日有奇. 民氣乃舒.
DD	終之氣
ZZ	太陰加臨太陽, 主冬至前後 各三十日有奇. 民病慘悽, 孕死.
DP	靜順湯
SS	白茯苓ㆍ木瓜 各一錢二分半, 附子(炮)ㆍ牛膝 各一錢, 防風ㆍ訶子ㆍ乾薑(炮)ㆍ甘草(灸) 各七分半. 右剉, 作一貼, 水煎服. 《三因》


CC	巳亥之歲
ZZ	厥陰司天, 少陽在泉.
ZZ	氣化運行後天.
ZZ	宜敷和湯. 《三因》
DD	初之氣
ZZ	陽明加臨厥陰, 主春分前六十日有奇. 民病寒於右脇下.
DD	二之氣
ZZ	太陽加臨少陰, 主春分後六十日有奇. 民病熱中.
DD	三之氣
ZZ	厥陰加臨少陽, 主夏至前後 各三十日有奇. 民病淚出, 耳鳴, 掉眩.
DD	四之氣
ZZ	少陰加臨太陰, 主秋分前六十日有奇. 民病黃疸, 胕腫.
DD	五之氣
ZZ	太陰加臨陽明, 主秋分後六十日有奇. 民病寒氣及體.
DD	終之氣
ZZ	少陽加臨太陽, 主冬至前後 各三十日有奇. 民病瘟癘.
DP	敷和湯
SS	半夏ㆍ五味子ㆍ枳實ㆍ白茯苓ㆍ訶子ㆍ乾薑(炮)ㆍ陳皮ㆍ甘草(灸) 各一錢. 右剉, 入棗 二枚, 水煎服. 《三因》


CC	六十年客氣旁通圖
ZZ	司天, 在泉, 四間氣, 紀步各主六十日八十七刻半, 客行天令, 居於主氣之上, 故有溫, 涼, 寒, 暑, 矇, 瞑, 明, 晦, 風, 雨, 霜, 雪, 電, 雹, 雷霆, 不同之化. 其春溫, 夏暑, 秋涼, 冬寒, 四時之正令, 豈能全. 爲運與氣所奪, 則當其時, 自有微甚之變矣. 布此六十年客氣, 旁通列於主位之下者, 使知其氣之所在大法也. 《入式》
TT	##少陰#太陰#少陽#陽明#太陽#厥陰{n}##子午#丑未#寅申#卯酉#辰戌#巳亥{n}##太陽客#厥陰客#少陰客#太陰客#少陽客#陽明客{n}#厥陰主初氣#寒氣切冽, 霜雪水氷#大風發榮, 雨生毛蟲#熱風傷人, 時氣流行#風雨凝, 陰不散#爲瘟疫至#淸風, 霧露蒙昧{n}##厥陰客#少陰客#太陰客#少陽僣客逆#陽明客#太陽客{n}#少陰主二氣#爲風溫雨, 雨生羽蟲#天下疵疫, 以正得位#時雨#大熱早行, 疫癘乃行#溫涼不時#寒雨間熱{n}##少陰客#太陰客#少陽客#陽明客#太陽客#厥陰客{n}#少陽主三氣#大暑炎光, 草萎河乾#雷雨電雹#大暑炎亢#涼風間發#寒氣間至, 熱爭氷雹#熱風大作, 雨生羽蟲{n}##太陰客#少陽客#陽明客#太陽客#厥陰客#少陰客{n}#太陰主四氣#大雨霪注, 零雨雷電#炎熱沸騰#淸風霧露#寒雨害物#風雨摧拉, 雨生倮蟲#山澤浮雲, 暴雨溽濕{n}##少陽客#陽明客#太陽客#厥陰客#少陰客#太陰客{n}#陽明主五氣#溫風乃至, 萬物乃榮#大涼燥疾#早寒#涼風大作, 雨生介蟲#秋氣濕熱, 熱病時行#時雨沈陰{n}##陽明客#太陽客#厥陰客#少陰客#太陰客#少陽客{n}#太陽主終氣#燥寒勁切#大寒凝冽#寒風飄揚, 雨生鱗蟲#蟄蟲出見, 流水不氷#凝陰寒雪, 地氣濕#冬溫蟄蟲, 流水不氷


CC	運氣之變成疫
ZZ	夫五運六氣, 乃天地陰陽運行升降之常道也. 五運流行, 有太過不及之異, 六氣升降, 則有逆從勝復之差. 凡不合於德化政令者, 則爲變眚, 皆能病人. 故謂之時氣也. 《三因》
ZZ	一歲之中, 病證相同者, 五運六氣所爲之病也. 《綱目》


BB	審病


CC	神聖工巧
ZZ	靈樞曰, 望而知之謂之神, 聞而知之謂之聖, 問而知之謂之工, 切脈而知之謂之巧. 以內知之曰神, 以外知之曰聖. 神聖工巧謂之四象.
ZZ	神聖工巧何謂也. 曰望而知之者, 望見其五色, 以知其病也. 聞而知之者, 聞其五音, 以別其病也. 問而知之者, 問其所欲五味, 以知其病所起所在也. 切脈而知之者, 診其寸口, 視其虛實, 以知其病在何藏府也. 經曰, 以內知之曰神, 以外知之曰聖. 《難經》


CC	診病之道
ZZ	內經曰, 善診者, 察色按脈, 先別陰陽, 審淸濁而知部分, 視喘息, 聽音聲而知所苦.
ZZ	診病之道, 觀人勇怯骨肉皮膚, 能知其情, 以爲診法也. 《內經》
ZZ	五藏之象, 可以類推, 五藏相音, 可以意識, 五色微診, 可以目察, 能合脈色, 可以萬全. 《內經》
ZZ	切脈動靜而視精明, 察五色, 觀五藏有餘不足, 六府强弱, 形之盛衰, 以此參伍, 決死生之分. 精明穴名也在明堂左右, 兩目內眥也. 《內經》
ZZ	是故聲合五音, 色合五行, 脈合陰陽. 《內經》
ZZ	色之與脈, 當參相應也. 《難經》


CC	明堂察色
ZZ	雷公問曰, 五色獨決于明堂, 小子未知, 其所謂也. 黃帝曰, 明堂者, 鼻也. 闕者, 眉間也. 庭者, 顔也. 卽額也 蕃者, 頰側也. 蔽者, 耳門也. 其間欲方大, 去之十步, 皆見于外, 如是者, 壽必中百歲. 《靈樞》
ZZ	庭者, 額中也. 闕中者, 兩眉之間也. 下極者, 兩目之間也. 直下者, 兩鼻而下也. 方者, 鼻隧也. 面王者, 鼻柱之端也. 《靈樞》
ZZ	自額而下闕上, 屬首咽喉之部分也. 自闕中循鼻而下鼻端, 屬肺心肝脾腎五藏之部分也. 自目內眥挾鼻而下, 至承漿穴名, 屬膽胃大小腸膀胱六府之部分也. 自顴而下頰, 則屬肩臂手之部分也. 自牙車而斜下頤, 屬股膝脛足之部分也. 《綱目》
ZZ	額爲心之部, 鼻爲脾之部. 左頰肝之部, 右頰肺之部, 頤爲腎之部. 《丹心》
ZZ	五藏六府, 固盡有部. 視其五色, 黃赤爲熱, 白爲寒, 靑黑爲痛, 此所謂視而可見者也. 《內經》
ZZ	明堂之色, 沈濁爲內, 浮澤爲外, 黃赤爲風, 靑黑爲痛, 白爲寒. 黃而膏潤爲膿, 赤甚爲血. 痛甚爲攣, 寒甚爲皮不仁. 五色各見其部, 察其浮沈, 以知淺深, 察其澤夭, 以觀成敗. 《靈樞》
ZZ	目赤色者, 病在心, 白在肺, 靑在肝, 黃在脾, 黑在腎, 黃色不可名者, 病在胸中. 《靈樞》
ZZ	視其顔色, 黃赤者, 多熱氣, 靑白者, 少熱氣, 黑色者, 多血少氣. 《靈樞》
ZZ	五藏已敗, 其色必夭, 夭必死矣. 註曰, 夭謂死生異常之候也. 色者, 神之旗, 藏者, 神之舍. 故神去則藏敗, 藏敗則色見異常之候也. 《內經》


CC	五色占吉凶
ZZ	夫心者, 五藏之專精也. 目者, 其竅也, 華色者, 其榮也. 《內經》
ZZ	夫精明五色者, 氣之華也. 赤欲如帛裹朱, 不欲如赭. 白欲如鵝羽, 不欲如鹽. 靑欲如蒼璧之澤, 不欲如藍. 黃欲如羅裹雄黃, 不欲如黃土. 黑欲如重漆色, 不欲如地蒼一本地蒼作炭. 註曰, 精明穴名也. 在明堂左右, 兩目內眥也. 五氣之精華者, 上見爲五色, 變化於精明之間也. 《內經》
ZZ	五藏之氣, 色見靑如草滋者死, 黃如枳實者死, 黑如炱者死, 赤如衃血者死, 白如枯骨者死, 此五色之見死也. 《內經》
ZZ	靑如翠羽者生, 赤如雞冠者生, 黃如蟹腹者生, 白如豕膏者生, 黑如烏羽者生, 此五色之見生也. 《內經》
ZZ	生於心, 如以縞裹朱, 生於肺, 如以縞裹紅, 生於肝, 如以縞裹紺, 生於脾, 如以縞裹瓜蔞實, 生於腎, 如以縞裹紫, 此五藏所生之外榮也. 《內經》
ZZ	面黃目靑, 面黃目赤, 面黃目白, 面黃目黑, 皆不死也. 面靑目赤, 面赤目白, 面靑目黑, 面黑目白, 面赤目靑, 皆死也. 《內經》
ZZ	病人面靑目白者死, 面靑目黃者五日死. 面赤目白者十日死, 面赤目靑者六日死. 面黑目白者八日死, 面白目黑者死, 面黑目直視惡風者死. 赤色出兩顴, 大如拇指者, 病雖少愈, 必卒死. 《華佗》
ZZ	病人耳目及頰顴赤者死. 黑色出於天庭天中者死. 耳目鼻黑色起入口者死. 面黑脣靑者, 面靑脣黑者亦死. 《華佗》
ZZ	病人面晄白, 直視肩息者, 一日死. 《扁鵲》
ZZ	鼻頭色靑, 腹中痛, 舌冷者死, 鼻頭色微黑者, 有水氣, 色黃者, 胸上有寒, 色白者, 亡血也. 設微赤非時者死. 色靑爲痛, 色黑爲勞, 色赤爲風. 色黃者便難也. 色鮮明者有留飮也. 《仲景》
ZZ	人有病, 面上忽見紅點者, 多死. 《丹心》
ZZ	臍下忽大痛, 人中如墨色者, 多死. 《丹心》


CC	察病玄機
ZZ	靈樞曰, 五藏爲紀, 陰陽定矣. 陰者主藏, 陽者主府, 陽受氣于四末, 陰受氣于五藏.
ZZ	帝曰, 何以知皮肉氣血筋骨之病也. 岐伯曰, 色起兩眉薄澤者, 病在皮. 脣靑黃赤白黑者, 病在肌肉. 榮衛濡然者, 病在血氣. 目色靑黃赤白黑者, 病在筋. 耳焦枯受塵垢者, 病在骨. 《靈樞》
ZZ	帝曰, 獨調其尺, 以言其病, 奈何. 岐伯曰, 尺膚滑而澤脂者, 風也. 尺膚濇者, 風痺也. 尺膚麤如枯魚之鱗者, 水溢飮也. 尺膚熱甚脈盛躁者, 病溫也. 尺膚寒其脈小者泄少氣也. 肘後麤以下三四寸熱者, 腸中有蟲也. 掌中熱者, 腹中熱, 掌中寒者, 腹中寒. 魚上白肉有靑血脈者, 胃中有寒. 《靈樞》
ZZ	形盛脈細, 少氣不足以息者, 危. 形瘦脈大, 胸中多氣者, 死. 形氣相得者生, 參伍不調者病. 目內陷者死. 形肉已脫, 九候雖調猶死. 七診雖見, 九候皆從者, 不死. 《內經》
ZZ	頸脈動, 喘疾咳曰水, 目裹微腫如臥蠶之狀曰水. 尿黃赤安臥者黃疸, 已食如飢者胃疸. 面腫曰風, 足脛腫曰水. 目黃者曰黃疸. 《內經》
ZZ	言遲者, 風也. 搖頭言者, 其裏痛也. 行遲者, 表强也. 坐而伏者, 短氣也. 坐而下一膝者, 必腰痛也. 裏實護腹如懷卵者, 必心痛也. 息搖肩者, 心中堅也. 息引胸中上氣者, 咳也. 息張口短氣者, 肺痿吐沫也. 《仲景》
ZZ	聲嘶者死. 舌卷卯縮者死. 面腫蒼黑者死. 尸臭不可近者死. 《仲景》
ZZ	陽病瞋目而動輕, 陰病閉目而靜重. 《綱目》
ZZ	凡病, 眼無魂朦朧, 白雲如外障, 不治. 《直指》
ZZ	心肺損而色弊, 肝腎損而形痿. 《保命》
ZZ	上虛則眩, 下虛則厥. 肥人多濕, 瘦人多熱. 《入門》


CC	內經病機
ZZ	黃帝曰, 願問病機何如. 岐伯曰, 諸風掉眩, 皆屬於肝.
ZZ	諸寒收引, 皆屬於腎.
ZZ	諸氣賁鬱, 皆屬於肺.
ZZ	諸濕腫滿, 皆屬於脾.
ZZ	諸熱瞀瘈, 皆屬於火.
ZZ	諸痛痒瘡, 皆屬於心.
ZZ	諸厥固泄, 皆屬於下.
ZZ	諸痿喘嘔, 皆屬於上.
ZZ	諸禁鼓慄, 如喪神守, 皆屬於火.
ZZ	諸痙項强, 皆屬於濕.
ZZ	諸逆衝上, 皆屬於火.
ZZ	諸腹脹大, 皆屬於熱.
ZZ	諸躁狂越, 皆屬於火.
ZZ	諸暴强直, 皆屬於風.
ZZ	諸病有聲, 鼓之如鼓, 皆屬於熱.
ZZ	諸病胕腫, 疼痠驚駭, 皆屬於火.
ZZ	諸轉反戾, 水液渾濁, 皆屬於熱.
ZZ	諸病水液, 澄澈淸冷, 皆屬於寒.
ZZ	諸嘔吐酸, 暴注下迫, 皆屬於熱. 註云, 心盛則生熱, 腎盛則生寒. 腎虛則寒動於中, 心虛則熱收於內. 又熱不得寒, 是無火也. 寒不得熱, 是無水也. 夫寒之不寒, 責其無水, 熱之不熱, 責其無火. 熱之無久, 責心之虛, 寒之無久, 責腎之少. 《內經》


CC	五臟者中之守
ZZ	五藏者, 中之守也. 中盛藏滿, 氣勝傷恐者, 聲如從室中言, 是中氣之濕也. 言而微, 終日乃復言者, 此奪氣也. 衣被不斂, 言語善惡, 不避親疏者, 此神明之亂也. 倉廩不藏者, 是門戶不要也. 水泉不止者, 是膀胱不藏也. 得守者生, 失守者死. 註曰, 要謂禁要也. 《內經》


CC	五臟者身之强
ZZ	五藏者, 身之强也. 頭者, 精明之府, 頭傾視深, 精神將奪矣. 背者, 胸中之府, 背曲肩隨, 胸將壞矣. 腰者, 腎之府, 轉腰不能, 腎將憊矣. 膝者, 筋之府, 屈伸不能, 行則僂俯, 筋將憊矣. 骨者, 髓之府, 不能久立, 行則振掉, 骨將憊矣. 得强則生, 失强則死. 《內經》


CC	占新久病
ZZ	脈小弱以澁者, 謂之久病, 脈滑浮而疾者, 謂之新病.
ZZ	徵其脈小, 色不奪者, 新病也. 徵其脈不奪, 其色奪者, 久病也.
ZZ	徵其脈與五色俱奪者, 久病也. 徵其脈與五色俱不奪者, 新病也. 《內經》


CC	可治難治證
ZZ	凡治病, 察其形氣色澤, 脈之盛衰, 病之新故, 乃治之, 無後其時. 形氣相得, 謂之可治. 色澤以浮, 謂之易已. 脈從四時, 謂之可治. 脈弱以滑, 是有胃氣, 命曰易治, 取之以時.
ZZ	形氣相失, 謂之難治. 色夭不澤, 謂之難已. 脈實以堅, 謂之益甚. 脈逆四時, 爲不可治. 必察四難而明告之. 所謂逆四時者, 春得肺脈, 夏得腎脈, 秋得心脈, 冬得脾脈, 其至皆懸絶沈澁者, 名曰逆四時. 《內經》


CC	病有五邪
ZZ	何謂五邪, 有中風, 有傷暑, 有飮食勞倦, 有傷寒, 有中濕. 《難經》
ZZ	肝主色五色
ZZ	心主臭五臭
ZZ	脾主味五味
ZZ	肺主聲五聲
ZZ	腎主液五液
ZZ	五色者, 靑赤黃白黑. 五臭者, 臊焦香腥腐. 五味者, 酸苦甘辛鹹. 五聲者, 呼言歌哭呻. 五液者, 泣汗涎涕唾也. 《難經》
TT	#靑色自入爲靑#臊臭入肝爲臊#酸味入肝爲酸#呼聲入肝爲呼#泣液入肝爲泣{n}#赤色入心爲赤#焦臭自入爲焦#苦味入心爲苦#言聲入心爲言#汗液入心爲汗{n}#黃色入脾爲黃#香臭入脾爲香#甘味自入爲甘#歌聲入脾爲歌#涎液入脾爲涎{n}#白色入肺爲白#腥臭入肺爲腥#辛味入肺爲辛#哭聲自入爲哭#涕液入肺爲涕{n}#黑色入腎爲黑#腐臭入腎爲腐#鹹味入腎爲鹹#呻聲入腎爲呻#唾液自入爲唾
ZZ	假令心病, 何以知中風得之. 其色當赤. 肝爲心邪, 故知當赤色也.
ZZ	何以知傷暑得之. 當惡臭也.
ZZ	何以知飮食勞倦得之, 當喜苦味也.
ZZ	何以知傷寒得之. 當譫言妄語也.
ZZ	何以知中濕得之. 爲汗出不可止也. 《難經》
ZZ	又曰, 病有虛邪, 有實邪, 有賊邪, 有微邪, 有正邪, 何以別之. 曰從後來者爲虛邪, 從前來者爲實邪, 從所不勝來者爲賊邪, 從所勝來者爲微邪, 自病者爲正邪, 何以言之. 假令心病, 中風得之爲虛邪母乘子, 傷暑得之爲正邪自己病, 飮食勞倦得之爲實邪子乘母, 傷寒得之爲微邪妻乘夫, 中濕得之爲賊邪夫乘妻. 餘倣此. 《難經》


CC	辨氣血痰火
ZZ	氣證飮水, 血證不飮水. 《海藏》
ZZ	熱在上焦氣分則渴, 熱在下焦血分則不渴. 盖血中有濕, 故不渴也. 熱在下焦, 多不渴. 《東垣》
ZZ	血之外證, 常以湯水潄口. 《直指》
ZZ	氣病則麻, 血病則痛. 《海藏》
ZZ	血之爲病, 上焦瘀血, 小便必難, 下焦瘀血, 小便必自利. 《直指》
ZZ	一切血證, 日輕夜重. 一切痰證, 食少肌色如故. 一切火證, 性急潮盛. 一切水證, 脇硬心下怔忡. 《入門》
ZZ	無陽則厥, 無陰則嘔. 《直指》


CC	凡病晝夜輕重
ZZ	凡病晝則增劇, 夜則安靜, 是陽病有餘. 乃氣病而血不病也. 夜則增劇, 晝則安靜, 是陰病有餘, 乃血病而氣不病也. 《東垣》
ZZ	晝則發熱, 夜則安靜, 是陽氣自旺於陽分也. 夜則惡寒, 晝則安靜, 是陰血自旺於陰分也. 《東垣》
ZZ	晝則安靜, 夜則發熱煩躁, 是陽氣下陷, 入陰中也. 名曰熱入血室. 夜則安靜, 晝則惡寒, 是陰氣上溢於陽中也. 《東垣》
ZZ	晝則發熱煩燥, 夜亦發熱煩躁, 是重陽無陰, 當亟瀉其陽, 峻補其陰. 夜則惡寒, 晝亦惡寒, 是重陰無陽, 當亟瀉其陰, 峻補其陽. 《東垣》
ZZ	晝則惡寒, 夜則煩燥, 飮食不入, 名曰陰陽交錯者, 死. 《東垣》


CC	病愈日時
ZZ	凡病欲知何時得, 何時愈. 答曰, 假令夜半得病, 明日日中愈, 日中得病, 夜半愈, 何以言之. 日中得病, 夜半愈者, 以陽得陰則解也. 夜半得病, 日中愈者, 以陰得陽則解也. 《仲景》


CC	七診死候
ZZ	九候之脈, 皆沈細懸絶者爲陰, 主冬, 故以夜半死.
ZZ	盛躁喘數者爲陽, 主夏, 故以日中死.
ZZ	是故, 寒熱病者, 以平朝死.
ZZ	熱中及熱病者, 以日中死.
ZZ	病風者, 以日夕死.
ZZ	病水者, 以夜半死.
ZZ	其脈乍疏乍數, 乍遲乍疾者, 日乘四季死. 《內經》
ZZ	陰盛, 陽盛, 寒熱, 熱中, 病風, 病水, 脈疏數, 爲七診. 《內經》


CC	五臟及陰陽絶候
ZZ	脈浮而洪, 身汗如油, 喘而不休, 水漿不下, 體形不仁, 乍靜乍亂, 此爲命絶也.
ZZ	又未知何藏先受其災. 若汗出髮潤, 喘不休者, 此爲肺先絶也.
ZZ	陽反獨留, 形體如烟熏, 直視搖頭者, 此爲心絶也.
ZZ	脣吻反靑, 四肢漐習汗出者, 此爲肝絶也. 漐習者, 爲振動, 若搐搦, 手與足時時引縮也
ZZ	環口黧黑, 柔汗發黃者, 此爲脾絶也. 油汗, 粘汗也. 柔汗, 冷汗也
ZZ	溲便遺失, 狂言, 目反直視者, 此爲腎絶也.
ZZ	又未知何藏陰陽前絶. 若陽氣前絶, 陰氣後竭者, 其人死, 身色必靑. 陰氣前絶, 陽氣後竭者, 其人死, 身色必赤, 腋下溫, 心下熱也. 《仲景》


CC	雜病占死候
ZZ	欲愈之病目眥黃胃氣行也, 眼胞忽陷定知亡五藏絶也, 耳目口鼻黑色起, 入口十死七難當腎乘胃也, 面黃目靑酒亂頻, 邪風在胃衮其身木克土也, 面黑目白命門敗, 困極八日死來侵神去也, 面色忽然望之靑, 進之如黑卒難當肝腎絶也, 面赤目白怕喘氣, 待過十日定存亡火克金也, 黃黑白色起入目, 更兼口鼻有災殃水乘脾也, 面靑目黃中時死, 餘候須看兩日强木克土也, 目無精光齒齦黑, 面白目黑亦災殃肺腎絶也, 口如魚口不能合脾絶, 氣出不返命飛楊肝腎絶也, 妄語錯亂及不語, 尸臭元知壽不高心絶, 人中盡滿兼背靑, 三日須知命必傾木克土也, 兩頰顴赤心病久, 口張氣直命難停脾肺絶也, 足趺趾腫膝如斗, 十日須知難保守脾絶, 項筋舒展定知殂督脈絶也, 掌內無紋也不久心包絶也, 脣靑體冷及遺尿膀胱絶也, 背面飮食四日期肝絶, 手足爪甲皆靑黑, 更過八日定難醫肝腎絶也, 脊痛腰重反覆難, 此是骨絶五日看腎絶, 體重尿赤時不止, 肉絶六日便高拚脾絶, 手足甲靑呼罵多, 筋絶九日定難過肝絶, 髮直如麻半日死小腸絶, 尋衣語死十知麽心絶. 《脈訣》


BB	辨證


CC	五實五虛
ZZ	黃帝曰, 願聞五實五虛. 岐伯對曰, 脈盛, 皮熱, 腹脹, 前後不通, 悶瞀, 此謂五實. 脈細, 皮寒, 氣少, 泄利前後, 飮食不入, 此謂五虛. 帝曰, 其時有生者, 何也. 岐伯曰, 漿粥入胃, 泄注止, 則虛者活, 身汗, 得後利, 則實者活, 此其候也. 《內經》
ZZ	五虛之證, 予嘗治數人, 在下則泄瀉不止, 在上則吐痰不止者, 皆死. 盖氣脫無所管攝故也. 早用參朮膏救之, 十活一二. 五實之證, 大承氣湯方見寒門, 加麻黃救之. 《綱目》


CC	陰陽生病
ZZ	內經曰, 夫邪之生也, 或生於陰, 或生於陽. 其生於陽者, 得之風雨寒暑, 其生於陰者, 得之飮食居處, 陰陽喜怒.
ZZ	風雨寒熱, 不得虛, 邪不能獨傷人. 此必因虛邪之風與其身形, 兩虛相得, 乃客其形. 虛邪之中人也, 始於皮膚. 皮膚緩則腠理開, 開則邪從毛髮入, 入則抵深, 深則毛髮立, 毛髮立則浙然, 故皮膚痛. 留而不去, 則傳舍於絡脈, 時痛肌肉. 留而不去, 傳舍於經, 洒淅善驚. 留而不去, 傳舍於輸, 六經不通四肢, 肢節痛, 腰脊乃强. 留而不去, 傳舍於伏衝之脈, 體重身痛. 留而不去, 傳舍於腸胃, 賁響腹脹. 多寒, 則腸鳴飱泄, 食不化, 多熱, 則溏出糜. 《靈樞》
ZZ	風兩之傷人也, 先客於皮膚, 傳入於孫脈. 孫脈滿, 則傳入于絡脈, 絡脈滿, 則輸于大經脈. 血氣與邪幷客於分腠之間, 其脈堅大, 故曰實. 實者, 外堅充滿, 不可按之, 按之則痛. 《內經》
ZZ	寒濕之中人也, 皮膚不收, 肌肉堅緊, 榮血澁, 衛氣去, 故曰虛. 虛者, 聶辟聶謂皺, 辟謂疊, 氣不足. 按之則氣足以溫之, 故快然而不痛. 《內經》
ZZ	其生於陰者, 憂思傷心, 重寒傷肺. 忿怒傷肝, 醉以入房, 汗出當風傷脾, 用力過度, 若入房, 汗出浴水, 則傷腎. 《靈樞》


CC	陰陽虛盛
ZZ	內經曰, 陽虛則外寒, 陰虛則內熱, 陽盛則外熱, 陰盛則內寒.
ZZ	陽虛生外寒者, 陽受氣於上焦, 以溫皮膚分肉之間. 今寒氣在外, 則上焦不通, 上焦不通, 則寒氣獨留於外, 故寒慄. 《內經》
ZZ	陰虛生內熱者, 有所勞倦, 形氣衰少, 穀氣不盛, 上焦不行, 下脘不通, 胃氣熱. 熱氣熏胸中, 故內熱. 《內經》
ZZ	陽盛生外熱者, 上焦不通利, 則皮膚緻密, 腠理閉塞, 玄府不通, 衛氣不得泄越. 故外熱. 《內經》
ZZ	陰盛生內寒者, 厥氣上逆, 寒氣績於胸中而不瀉, 不瀉則溫氣去, 寒獨留則血凝, 血凝則脈不通, 其脈盛大以濇, 故內寒. 《內經》


CC	內傷精神
ZZ	內經曰, 故貴脫勢, 雖不中邪, 精神內傷, 身必敗亡. 始富後貧, 雖不傷邪, 皮焦筋屈, 痿躄爲攣. 暴樂暴苦, 始樂後苦, 皆傷精氣, 精氣竭絶, 形體毁沮.


CC	寒熱傷形氣
ZZ	內經曰, 寒傷形, 熱傷氣, 氣傷痛, 形傷腫. 故先痛而後腫者, 氣傷形也. 先腫而後痛者, 形傷氣也. 註曰, 氣傷則熱結於肉分故痛, 形傷則寒薄於皮腠故腫也.
ZZ	喜怒傷氣, 寒暑傷形. 《內經》


CC	求屬法
ZZ	黃帝曰, 有病熱者, 寒之而熱, 有病寒者, 熱之而寒. 二者皆在, 新病復起, 奈何. 岐伯對曰, 諸寒之而熱者, 取之陰, 熱之而寒者, 取之陽, 所謂求其屬也. 註曰, 言益火之源, 以消陰翳, 壯水之主, 以鎭陽光, 故曰, 求其屬也. 《內經》


CC	療病式
ZZ	欲療病, 先察其源, 先候病機. 五藏未虛, 六府未竭, 血脈未亂, 精神未散, 服藥必活. 若病已成, 可得半愈. 病勢已過, 命將難痊. 《本草》


CC	三不治六不治
ZZ	倉公有言曰, 病不肯服藥, 一死也. 信巫不信醫, 二死也. 輕身薄命, 不能將愼, 三死也. 《本草》
ZZ	扁鵲曰, 病有六不治. 驕恣不倫於理, 一不治也. 輕身重財, 二不治也. 衣食不能適, 三不治也. 陰陽幷, 藏氣不定, 四不治也. 形羸不能服藥, 五不治也. 信巫不信醫, 六不治也. 《入門》


CC	醫貴三世
ZZ	論語云, 人而無恒, 不可以作巫醫. 明此二法, 不可以權飾妄造. 所以醫不三世, 不服其藥. 九折臂者, 乃成良醫. 盖謂學功須深故也. 《本草》


CC	四時生病
ZZ	靈樞曰, 冬傷於寒, 春生癉熱. 春傷於風, 夏生飱泄腸澼. 夏傷於暑, 秋生痎瘧. 秋傷於濕, 冬生咳嗽.
ZZ	內經曰, 春傷於風, 夏生飱泄. 夏傷於暑, 秋爲痎瘧. 秋傷於濕, 冬生咳嗽. 冬傷於寒, 春必病溫.
ZZ	又曰, 春傷於風, 邪氣留連, 乃爲洞泄. 夏傷於暑, 秋爲痎瘧. 秋傷於濕, 上逆而咳, 發爲痿厥. 冬傷寒, 春必病溫. 《內經》
ZZ	脈盛身寒, 得之傷寒. 脈虛身熱, 得之傷暑. 《仲景》


CC	百病始生
ZZ	靈樞曰, 夫百病之始生也, 皆生風雨, 寒暑, 淸濕, 喜怒. 喜怒不節則傷藏, 風雨則傷上, 淸濕則傷下. 藏傷則病起於陰, 淸濕襲虛則病起於下, 風雨襲虛則病起於上.
ZZ	內經曰, 凡消癉, 仆擊, 偏枯, 痿厥, 氣滿發逆, 肥貴人則膏粱之疾也.
ZZ	隔則閉絶, 上下不通, 則暴憂之病也.
ZZ	暴厥而聾, 偏塞閉不通, 內氣暴薄也.
ZZ	不從內, 外中風之病, 故瘦留着也.
ZZ	蹠跛, 寒風濕之病也.
ZZ	黃疸, 暴痛, 癲疾, 厥狂, 久逆之所生也.
ZZ	五藏不平, 六府閉塞之所生也.
ZZ	頭痛耳鳴, 九竅不利, 腸胃之所生也. 《內經》
ZZ	五邪中人, 各有法度. 風中於前口眼喎斜, 寒中於後頭項强痛. 霧傷於上, 濕傷於下. 風令脈浮, 寒令脈急. 霧傷皮腠, 濕流關節, 食傷脾胃. 極寒傷經, 極熱傷絡. 《難經》
ZZ	無痰不成瘧, 無積不成痢. 《直指》


CC	百病朝慧夕加
ZZ	黃帝問曰, 百病朝慧, 晝安, 夕加, 夜甚, 何也. 岐伯對曰, 朝則人氣始生, 衛氣始行故朝慧. 日中人氣長, 長則勝邪故安. 夕則人氣始衰, 邪氣始生故加. 夜半人氣入藏, 邪氣獨居於身故甚也. 《靈樞》


CC	反常爲病
ZZ	內經曰, 氣實形實, 氣虛形虛, 此其常也. 反此者病.
ZZ	穀盛氣盛, 穀虛氣虛, 此其常也. 反此者病.
ZZ	脈實血實, 脈虛血虛, 此其常也. 反此者病.
ZZ	氣虛身熱, 此謂反也. 穀入多而氣少, 此謂反也. 穀不入而氣多, 此謂反也. 脈盛血少, 此謂反也. 脈少血多, 此謂反也.
ZZ	穀入多而氣少者, 得之有所奪血, 濕居下也. 穀入少而氣多者, 邪在胃及與肺也. 《內經》


CC	便寒便熱
ZZ	黃帝曰, 臨病人問所便奈何. 岐伯對曰, 夫中熱消癉則便寒, 寒中之屬則便熱. 胃中熱, 則消穀令人懸心善飢, 臍以上皮熱. 腸中熱, 則出黃如糜, 臍以下皮寒. 胃中寒, 則腹脹, 腸中寒, 則腸鳴飱泄. 胃中寒腸中熱, 脹而且泄, 胃中熱腸中寒, 則疾飢, 小腹痛脹. 《靈樞》


CC	肥瘦辨病候
ZZ	靈樞曰, 肥而澤者, 血氣有餘, 肥而不澤者, 氣有餘, 血不足. 瘦而無澤者, 血氣俱不足. 審察其形氣有餘不足而調之, 可以知逆順矣.
ZZ	人黑瘦者, 易治, 肥大肉厚赤白者, 難愈. 黑人耐風濕, 赤白者不耐風濕. 瘦人肉硬, 肥人肉軟. 肉軟則受病難愈. 《千金》
ZZ	氣衰則身冷, 血衰則膚硬. 《入門》
ZZ	肥人, 氣虛生寒, 寒生濕, 濕生痰. 瘦人, 血虛生熱, 熱生火, 火生燥. 故肥人多寒濕, 瘦人多熱燥也. 《丹心》


CC	勇怯異形
ZZ	黃帝曰, 願聞勇怯之所由然. 少兪曰, 勇士者, 目深以固, 長衝直揚, 三焦理橫, 其心端直, 其肝大以堅, 其膽滿以傍. 怒則氣盛而胸脹, 肝擧而膽橫, 眥裂而目揚, 毛起而面蒼. 此勇士之由然也.
ZZ	帝曰, 願聞怯士之所由然. 少兪曰, 怯士者, 目大而不深, 陰陽相失, 三焦理縱, 𩩲骬短而小, 肝系緩, 其膽不滿而縱, 腸胃挺, 脇下空. 雖方大怒, 氣不能滿其胸, 肝肺雖擧, 氣衰復下, 故不能久怒. 此怯士之由然也.
ZZ	帝曰, 怯士之得酒, 怒不異勇士者, 何藏使然. 少兪曰, 酒者, 水穀之精, 熟穀之液也. 其氣慓悍, 其入于胃中. 則胃脹氣上逆, 滿于胸中, 肝浮膽橫. 當是之時, 固比于勇士, 氣衰則悔. 與勇士同類, 不知避之, 名曰酒悖也. 《靈樞》


CC	臟腑病緩傳
ZZ	內經曰, 五藏相通, 移皆有次. 五藏有病, 則各傳其所勝. 不治, 法三月若六月, 三日若六日, 傳五藏而當死. 註曰, 病有緩傳者, 有急傳者, 緩者, 或一歲二歲三歲而死, 其次或三月若六月而死. 急者, 一日二日三日四日, 或五六日而死.
ZZ	今風寒客於人, 使毫毛畢直, 皮膚閉而爲熱. 當是之時, 可汗而發也. 不治, 病入舍於肺, 名曰肺痺, 發咳上氣. 不治, 肺卽傳而行之肝, 病名曰肝痺, 脇痛出食. 當是之時, 可按若刺耳. 不治, 肝傳之脾, 病名曰脾風, 發癉腹中熱, 煩心出黃. 當此之時, 可按可藥可浴. 不治, 脾傳之腎, 病名曰疝瘕, 小腹寃熱而痛, 出白. 當此之時, 可灸可藥. 不治, 腎傳之心, 筋脈相引而急, 病名曰瘈. 當此之時, 可灸可藥. 不治滿十日, 法當死. 腎因傳之心, 心卽復反傳而行之肺, 發寒熱, 法當三歲死. 此病之次也. 此邪初入表, 傳之緩也. 《內經》


CC	臟腑病急傳
ZZ	夫病傳者. 心病先心痛. 一日而咳心傳肺, 三日脇支滿肺傳肝, 五日閉塞不通, 身痛體重肝傳脾, 三日不已死, 冬夜半, 夏日中.
ZZ	肺病喘咳. 三日而脇支滿肺傳肝. 一日身重體痛, 五日而脹肝傳脾胃, 十日不已, 死, 冬日入, 夏日出.
ZZ	肝病頭目眩脇支滿. 三日體重身痛, 五日而脹肝傳脾胃, 三日腰脊小腹痛脛痠脾傳腎, 三日不已, 死, 冬日入, 夏早食.
ZZ	脾病身重體痛. 一日而脹脾自傳胃, 二日小腹腰脊痛脛痠, 三日背膂筋痛, 小便閉脾傳腎膀胱, 十日不已, 死, 冬人定, 夏晏食.
ZZ	腎病小腹腰脊痛䯒痠. 三日背膂筋痛, 小便閉腎傳膀胱, 三日腹脹膀胱傳小腸, 三日兩脇支痛小腸傳心, 二日不已, 死, 冬大晨, 夏晏脯.
ZZ	胃病脹滿. 五日小腹腰脊痛䯒痠胃傳腎, 三日背膂筋痛, 小便閉腎傳膀胱, 五日身體重膀胱傳心, 六日不已, 死, 冬夜半後, 夏日昳.
ZZ	膀胱病小便閉. 五日小腹脹腰脊痛䯒痠膀胱傳腎, 一日腹脹腎傳小腸, 二日身體痛小腸傳心, 二日不已, 死, 冬雞鳴, 夏下脯.
ZZ	謂大氣入藏, 盖傳之急者也. 《內經》


CC	邪精虛實
ZZ	內經曰, 邪之所湊, 其氣必虛. 許學士云, 留而不去, 其病則實.
ZZ	邪氣盛則實, 精氣奪則虛. 《內經》
ZZ	重實重虛者, 言大熱病. 氣熱脈滿, 是謂重實也. 脈虛氣虛尺虛, 是謂重虛也. 《內經》


CC	三虛三實
ZZ	人有三虛三實何謂也. 然有脈之虛實, 有病之虛實, 有診之虛實. 脈之虛實者, 濡者爲虛, 緊牢者爲實. 病之虛實者, 出者爲虛, 入者爲實. 言者爲虛, 不言者爲實. 緩者爲虛, 急者爲實. 診之虛實者, 濡者爲虛, 牢者爲實. 痒者爲虛, 痛者爲實. 外痛內快, 爲外實內虛. 內痛外快, 爲內實外虛. 《難經》


CC	脈從病反
ZZ	黃帝曰, 脈從而病反者, 何如. 岐伯曰, 脈至而從, 按之不鼓, 諸陽皆然. 帝曰, 諸陰之反, 何如. 岐伯曰, 脈至而從, 按之鼓甚而盛也. 註曰, 病熱而脈數, 按之不鼓動, 乃寒盛格陽而致之, 非熱也. 形證皆寒, 按之而脈氣鼓擊於指下而盛, 此爲熱盛拒陰而生病, 非寒也. 《內經》
ZZ	證似陽者, 脈亦從證似陽, 而其病反是寒也. 證似陰者, 脈亦從證似陰, 而其病反是熱也. 皆反其脈證施治. 如身熱煩躁面赤, 其脈沈而微, 是陰證似陽也. 身熱者, 裏寒故也. 煩躁者, 陰盛故也. 面戴陽者, 下虛故也. 若誤謂實熱, 反與涼藥則氣消, 成大病矣. 四逆湯方見寒門, 加葱白治之. 如手足逆冷, 大便秘, 小便赤, 脈沈而滑者, 陽證似陰也. 輕者, 白虎湯, 重者, 承氣湯二方幷見寒門下之.
ZZ	此二節言證似陽, 而脈病屬陰, 證似陰, 而脈病屬陽, 故反其證而治之. 盖證似陽, 而脈病屬陰者, 世尙能辨, 若脈證俱是陰, 而病獨屬陽者, 擧世莫辨而致夭折者, 滔滔皆是. 《綱目》


CC	標本相反
ZZ	六氣之病, 標本相反者, 惟太陽少陰之病爲最. 盖太陽標陽而本寒, 少陰標陰而本熱. 按之不鼓, 爲寒盛格陽者, 太陽寒水之本與標相反也. 按之鼓甚, 爲熱甚拒陰者, 少陰君火之本與標相反也. 不知相反者, 逆標氣之陰陽而正治, 則順本氣之寒熱而病加. 知相反者, 順標氣之陰陽而反治, 則逆本氣之寒熱而病愈矣. 《綱目》


CC	惡寒ㆍ惡熱
ZZ	發熱惡寒者, 發於陽, 無熱惡寒者, 發於陰. 《仲景》
ZZ	惡寒非寒, 明是熱證, 惡熱非熱, 明是虛證. 《丹心》
ZZ	久病非寒, 暴病非熱. 《綱目》


CC	榮衛生病
ZZ	黃帝問曰, 榮衛寒痺之爲病, 奈何. 伯高答曰, 榮之所生也, 寒熱少氣, 血上下行. 衛之生病也, 氣痛時來時去, 怫愾賁響. 風寒客于腸胃之中. 寒痺之爲病也, 留而不去, 時痛而皮不仁也. 《靈樞》


CC	能食不能食
ZZ	中風能食, 傷寒不能食. 《丹心》


CC	凡病辨有餘不足
ZZ	凡病來潮作之時, 病氣精神增添者, 是爲病氣有餘, 乃邪氣勝也. 急瀉之, 以寒涼酸苦之劑.
ZZ	若病來潮作之時, 神氣困弱者, 爲病氣不足, 乃眞氣不足也. 急補之, 以辛甘溫熱之劑.
ZZ	如病人形氣不足, 病來潮作之時, 病氣亦不足, 此乃陰陽俱不足也. 禁用鍼, 宜補之以甘藥. 又灸臍下氣海穴.
ZZ	夫氣謂口鼻中氣息也. 形謂皮肉筋骨血脈也. 形勝者爲有餘, 消瘦者爲不足也. 氣者, 審口鼻中氣, 勞役如故, 爲氣有餘也. 若喘息, 氣促, 氣短, 或不足以息者, 爲不足也. 故曰, 形氣也. 《東垣》


CC	凡病有形無形
ZZ	靈樞曰, 有形而不痛者, 陽之類也. 無形而痛者, 陰之類也. 無形而痛者, 陽完而陰傷之也. 急治其陰, 無攻其陽. 有形而不痛者, 其陰完而陽傷之也. 急治其陽, 無攻其陰. 陰陽俱動, 乍有形乍無形, 加以煩心, 命曰陰勝其陽. 此謂不表不裏, 其形不久也.


CC	三焦不歸
ZZ	寸口脈微而濇, 微者, 衛氣不行, 濇者, 榮氣不逮. 榮衛不能相將, 三焦無所仰, 身體痺不仁. 榮氣不足, 則煩疼, 口難言. 衛氣虛, 則惡寒, 數欠. 三焦不歸其部, 上焦不歸者, 噫而呑酢, 中焦不歸者, 不能消穀引食, 下焦不歸者, 則遺尿. 《仲景》


CC	二尸四異四奇
ZZ	小兒鬾病, 生者爲相繼, 死者爲傳尸也. 有脈而無氣, 謂之尸厥, 有氣而無脈, 謂之行尸.
ZZ	丁奚, 哺露, 客忤, 無辜, 四異病也.
ZZ	陽易, 陰易, 百合, 狐惑, 四奇病也. 《海藏》


CC	男女病因
ZZ	凡病男子必審房勞, 女人先問經孕. 《入門》


CC	升降失常爲病
ZZ	凡頭面上病, 皆百邪上攻. 胸膈間病, 皆百邪上衝. 腸胃間病, 皆百邪下流而傳入. 不然, 則血氣失升降之常, 陽當升而不升, 陰當降而不降. 識病機括, 盡於此矣. 《入門》
ZZ	陽病者, 上行極而下, 陰病者, 下行極而上. 上下必于中焦. 於是三焦溷亂, 內外氣塞. 《靈樞》
ZZ	手之三陽, 從手走頭, 足之三陽, 從頭走足. 是高能接下也. 足之三陰, 從足走腹, 手之三陰, 從腹走手, 是下能趨上也. 故上下升降而爲和. 易曰, 天道下濟而光明, 地道卑而上行. 難經曰, 氣主煦之升也, 血主濡之潤也. 夫唱則婦隨, 血隨氣而上行. 氣也者, 寄于辛, 用于寅, 平朝始從中焦注, 循天之紀左旋, 至丑而終, 晝夜通行五十度, 周流八百一十丈. 《東垣》


CC	辨陰陽二證
ZZ	凡病陰證, 則身靜重語無聲, 氣難布息. 目睛不了了, 鼻中呼不出吸不入往來, 口與鼻中氣冷. 水漿不入, 大小便不禁, 面上惡寒, 有如刀刮. 《東垣》
ZZ	陽證, 則身動輕語有聲, 目睛了了. 鼻中呼吸出入能往而能來, 口與鼻中氣皆然. 《東垣》
ZZ	身表涼, 知在陰經也. 名曰陰證. 身表熱, 知在陽經也. 名曰陽證. 《入門》
ZZ	陽勝則身熱, 腠理閉, 喘麤爲之俛仰. 汗不出而熱, 齒乾以煩寃腹滿死. 能冬不能夏能與耐同. 陰勝則身寒汗出, 身常凊, 數慄而寒. 寒則厥, 厥則腹滿死. 能夏不能冬. 《內經》
ZZ	凡病人開目喜見人者, 屬陽也, 閉目不欲見人者, 屬陰也.
ZZ	多睡者, 陽虛陰盛也. 無睡者, 陰虛陽盛也.
ZZ	喜明者屬陽, 元氣實也. 喜暗者屬陰, 元氣虛也.
ZZ	睡向壁者屬陰, 元氣虛也. 睡向外者屬陽, 元氣實也. 《回春》


CC	辨內傷外傷
ZZ	祥見內傷.


CC	八虛候五臟
ZZ	黃帝問曰, 人有八虛, 各何以候. 岐伯對曰, 以候五藏也. 肺心有邪, 其氣流于兩肘, 肝有邪, 其氣流于兩脇一作腋, 脾有邪, 其氣流于兩髀一作股, 腎有邪, 其氣流于兩膕. 凡此八虛者, 皆機關之室, 眞氣之所過, 血絡之所遊, 邪氣惡血固不得留住, 留住則傷經絡骨節, 機關不得屈伸, 故病攣也. 《靈樞》


CC	人不食七日死
ZZ	黃帝曰, 願聞人之不食七日而死, 何也. 伯高對曰, 腸胃之中, 常留穀二斗, 水一斗五升. 故平人日再後, 後二升半, 一日中五升, 七日則五七三斗五升, 而留水穀盡矣. 故平人不食飮七日而死者, 水穀精氣津液皆盡故也. 《靈樞》


CC	病有五逆
ZZ	黃帝曰, 何謂五逆. 岐伯曰, 熱病脈靜, 汗已出脈盛躁, 是一逆也. 病泄脈洪大, 是二逆也. 着痺不移, 䐃肉破身熱, 脈偏絶, 是三逆也. 淫而奪形, 身熱色夭白, 及後下血衃, 血衃篤重, 是謂四逆也. 寒熱奪形, 脈堅搏, 是謂五逆也. 《靈樞》
ZZ	帝曰, 諸病皆有逆順, 可得聞乎. 岐伯曰, 腹脹, 身熱, 脈大, 是一逆也. 腹鳴而滿, 四肢淸泄, 其脈大, 是二逆也. 衄而不止, 脈大, 是三逆也. 咳且溲血脫形, 其脈小勁, 是四逆也. 咳脫形, 身熱, 脈小以疾, 是謂五逆也. 如是者, 不過十五日而死矣. 《靈樞》
ZZ	腹大脹, 四末淸, 脫形泄甚, 是一逆也. 腹脹便血, 其脈大時絶, 是二逆也. 咳溲血, 形肉脫, 脈搏, 是三逆也. 嘔血, 胸滿引背, 脈小而疾, 是四逆也. 咳嘔腹脹, 且飱泄, 其脈絶, 是五逆也. 如是者, 不及一時而死矣. 《靈樞》


CC	五味所入
ZZ	酸入肝, 辛入肺, 苦入心, 鹹入腎, 甘入脾, 是謂五入. 《內經》


CC	五氣所病
ZZ	心爲噫, 肺爲咳, 肝爲語, 脾爲呑, 腎爲欠爲嚔. 胃爲氣逆爲噦爲恐. 大腸小腸爲泄. 下焦溢爲水. 膀胱不利爲癃, 不約爲遺尿. 膽爲怒. 是謂五病. 《內經》


CC	五精所幷
ZZ	精氣幷於心則喜, 幷於肺則悲, 幷於肝則憂, 幷於脾則畏, 幷於腎則恐. 是謂五幷, 虛而相幷者也. 註曰, 精氣, 謂火之精氣也. 肺虛而心精幷之則爲喜. 他藏倣此. 《內經》


CC	五臟所惡
ZZ	心惡熱, 肺惡寒, 肝惡風, 脾惡濕, 腎惡燥, 是謂五惡. 《內經》


CC	五臟化液
ZZ	心爲汗, 肺爲涕, 肝爲淚, 脾爲涎, 腎爲唾, 是謂五液. 《內經》


CC	五味所禁
ZZ	辛走氣, 氣病無多食辛, 鹹走血, 血病無多食鹹, 苦走骨, 骨病無多食苦, 甘走肉, 肉病無多食甘, 酸走筋, 筋病無多食酸. 是謂五禁, 無令多食. 《內經》


CC	五病所發
ZZ	陰病發於骨, 陽病發於血, 陰病發於肉, 陽病發於冬, 陰病發於夏, 是謂五發. 《內經》


CC	五邪所亂
ZZ	邪入於陽則狂, 邪入於陰則痺, 搏陽則爲巓疾, 搏陰則爲瘖, 陽入之陰則靜, 陰出之陽則怒, 是謂五亂. 《內經》


CC	五邪所見
ZZ	春得秋脈, 夏得冬脈, 長夏得春脈, 秋得夏脈, 冬得長夏脈. 是謂五邪, 皆同命死不治. 《內經》


CC	五臟所藏
ZZ	心藏神, 肺藏魄, 肝藏魂, 脾藏意, 腎藏志, 是謂五藏所藏. 《內經》


CC	五臟所主
ZZ	心主脈, 肺主皮, 肝主筋, 脾主肉, 腎主骨, 是謂五主. 《內經》


CC	五勞所傷
ZZ	久視傷血, 久臥傷氣, 久坐傷肉, 久立傷骨, 久行傷筋, 是謂五勞所傷. 《內經》


CC	五脈應象
ZZ	肝脈弦, 心脈鉤, 脾脈代, 肺脈毛, 腎脈石, 是謂五藏之脈. 《內經》


BB	診脈


CC	天和六脈
ZZ	內經曰, 必先歲氣, 毋伐天和. 註曰, 歲有六氣分主, 有南面北面之政, 先知此六氣所在, 人脈至尺寸應之, 太陰所在, 其脈沈, 少陰所在, 其脈鉤, 厥陰所在, 其脈弦, 太陽所在, 其脈大而長, 陽明所在, 其脈短而澁, 少陽所在, 其脈大而浮. 如是六脈則謂天和, 不識不知, 呼爲寒熱. 攻寒令熱, 脈不變而熱疾已生, 制熱令寒, 脈如故而寒病又起. 夭枉之來, 率由於此也. 《內經》


CC	脈當有神
ZZ	脈之不病, 其神不言當自有也. 脈之旣病, 當求其神之有與無焉. 謂如六數七極, 熱也, 脈中有力, 卽有神也. 三遲二敗, 寒也, 脈中有力, 卽有神也. 熱而有神, 當泄其熱, 則神在焉. 寒而有神, 當去其寒, 則神在焉. 寒熱之脈, 無力無神, 將何藥而泄熱去寒乎. 苟不知此, 而遽泄去之, 將何依以生. 所以十亡八九矣. 《海藏》
ZZ	氣血食積痰飮, 一有留滯於其間, 脈必因之而止節矣. 但當求其有神, 何害之有. 夫有神者, 卽經所謂有中氣也. 卽脈有力也. 《樞要》


CC	脈以胃氣爲本
ZZ	胃氣者, 中氣也. 不大不細, 不長不短, 不浮不沈, 不滑不濇. 應手冲和, 難以名狀者, 爲胃氣. 有胃氣則有力, 有力則有神. 無胃氣則無力, 無力則無神. 有神則生, 無神則死. 《入門》
ZZ	人以水穀爲本, 故人絶水穀則死, 脈無胃氣亦死. 所謂無胃氣者, 但得眞藏脈, 不得胃氣也. 《內經》


CC	眞臟脈
ZZ	眞肝脈至, 中外急如循刀刃, 責責然如按琴瑟絃. 眞心脈至, 堅而搏, 如循薏苡子累累然. 眞肺脈至, 大而虛, 如以毛羽中人膚. 眞腎脈至, 搏而絶, 如指彈石辟辟然. 眞脾脈至, 弱而乍數乍疏. 諸眞藏脈見, 皆死不治也. 《內經》
ZZ	楊上善云, 無餘物和雜, 故名曰眞也. 如弦, 是肝脈也, 微弦爲平和. 微弦, 謂二分胃氣一分弦氣俱動爲微弦. 三分幷是弦而無胃氣, 爲見眞藏. 餘四藏準此. 《太素》
ZZ	黃帝曰, 見眞藏曰死, 何謂也. 岐伯曰, 五藏者, 皆稟氣於胃, 胃者, 五藏之本也. 藏氣者, 不能自致于手太陰, 必因於胃氣, 乃至于手太陰也. 故五藏各以其時自爲, 而至于手太陰也. 邪氣勝者, 精氣衰也, 病甚者, 胃氣不能與之俱至于手太陰, 故眞藏之氣獨見. 獨見者, 病勝藏也. 故曰死. 《內經》


CC	損至脈
ZZ	脈有損至, 何謂也. 然, 至之脈, 一呼再至曰平, 三至曰離經, 四至曰奪精, 五至曰死, 六至曰命絶. 此至之脈也. 何謂損, 一呼一至曰離經, 二呼一至曰奪精, 三呼一至曰死, 四呼一至曰命絶. 此損之脈也. 至脈從下上, 損脈從上下. 《難經》
ZZ	脈來一呼再至, 一吸再至, 不大不小曰平. 一呼三至, 一吸三至, 爲得病. 一呼四至, 一吸四至, 病欲甚. 一呼五至, 一吸五至, 其人當困. 脈有大小則難治. 一呼六至, 一吸六至, 爲死脈. 沈細夜死, 浮大晝死. 《難經》
ZZ	一呼一至, 一吸一至, 名曰損. 人雖能行, 猶當着床, 盖血氣皆不足也. 再呼一至, 再吸一至, 名曰無魂. 無魂者, 當死. 人雖能行, 名曰行屍. 《難經》
ZZ	上部有脈, 下部無脈, 其人當吐, 不吐者死. 上部無脈, 下部有脈, 雖困無能爲害. 所以然者, 人之有足, 比如樹之有根, 枝葉雖枯槁, 根本將自生. 脈有根本, 人有元氣, 故知不死. 《難經》


CC	離經脈
ZZ	一呼六至, 曰離經, 一呼一至, 亦曰離經. 經者, 常也. 經脈周而復始, 從初起之經再起. 今因胎墜, 胃脈已離常絡之處, 不從所起之經再起, 故曰離經. 《入門》
ZZ	一呼一至曰損脈離經, 一呼六至曰至脈離經. 離經二脈, 惟將産婦及陰陽易病有之. 《活人》


CC	南北政脈
ZZ	詳見運氣.


CC	止代脈定死期
ZZ	所謂五十營者, 五藏皆受氣. 持其寸口, 數其至也. 五十動而不一代者, 五藏皆受氣也. 四十動一代者, 一藏無氣, 三十動一代者, 二藏無氣, 二十動一代者, 三藏無氣, 十動一代者, 四藏無氣, 不滿十動一代者, 五藏無氣, 予之短期. 《靈樞》
ZZ	人吸者隨陰入, 呼者因陽出. 今吸不能至腎, 至肝而還, 故知一藏無氣者, 腎氣先盡也. 《靈樞》
ZZ	太衍以五十數爲極. 滿五十動而一止, 或不止者, 無病也. 四十動後一止者, 是腎先絶, 四年而死. 三十動後一止, 腎肝無氣, 三年而死. 二十動後一止, 腎肝心無氣, 二年而死. 十五動後一止, 腎肝心脾無氣, 一年而死. 《入門》
ZZ	一動一止, 兩日死, 兩動一止, 四日死, 三動一止, 六日死, 四動一止, 八日死, 五動一止, 十日死, 十動一止, 一年死. 《入門》
ZZ	代者, 止也. 一藏絶, 他藏代至, 眞死脈也. 《三因》


CC	濇促結代脈, 皆中止.
ZZ	濇脈, 細而遲, 往來難, 時一止. 然三秋診得濇, 爲秋正脈. 右手寸口浮短而濇, 爲肺正脈, 非病脈也. 《脈訣》
ZZ	脈來緩時一止復來, 名曰結. 脈來數時一止復來, 名曰促. 陽盛則促, 陰盛則結, 此皆病脈. 《仲景》
ZZ	其促有五, 一曰氣, 二曰血, 三曰飮, 四曰食, 五曰痰. 但藏熱則脈促, 以氣血痰飮留滯不行故也. 促結, 非惡脈也. 《三因》
ZZ	促結二脈, 爲邪碍而歇止也. 脈促手足厥逆者, 可灸之. 脈乍結手足厥冷者, 當吐之, 宜瓜蔕散方見吐門. 灸之吐之, 所以逐去其邪也. 《仲景》
ZZ	不因病而羸瘦, 脈有止曰代. 其脈往來緩, 動而中止, 不能自還, 因而復動, 名曰代. 代, 眞死脈也. 《活人》
ZZ	代者, 脾絶之脈. 脾脈者, 平和不可得見, 衰乃見耳. 如雀之啄, 如屋漏水之下滴, 是脾之衰見也. 《難經》
ZZ	傷寒脈結代, 心動悸, 灸甘草湯主之. 方見下 若暴損氣血, 以至元氣不續而止, 可治之以人參黃芪湯方見脈部. 《脈訣》


CC	陰陽脈
ZZ	凡脈大浮數動滑, 此名陽也. 沈濇弱弦微, 此名陰也. 凡陰病見陽脈者, 生, 陽病見陰脈者, 死. 《仲景》


CC	殘賊脈
ZZ	脈有殘賊, 何謂也. 師曰, 脈有弦緊浮滑沈濇, 此六者, 名曰殘賊, 能爲諸經作病也. 《仲景》


CC	互脈
ZZ	人有寸關尺三部之脈, 按之絶無形跡, 而移於手陽明經陽谿與合谷之地動者何歟. 曰手太陰肺與手陽明大腸, 一藏一府相爲表裏, 其列缺穴乃二經之絡脈, 故脈從絡而出於陽明之經. 此爲妻乘夫位, 地天交泰生成, 無病之脈. 名曰互脈. 《正傳》


CC	淸高無脈
ZZ	淸高貴人, 有兩手俱無脈者, 有左小右大, 左大右小者, 有反關脈者, 當審辨之. 《入門》


CC	凡病革必診太谿衝陽
ZZ	傷寒賦云, 有根有本, 必診太谿衝陽. 盖太谿, 是足少陰腎之經. 男子以右腎爲命門, 女子以左腎爲命門, 主生死之要. 病人有命門脈卽活, 無卽死.
ZZ	衝陽, 是足陽明胃之經. 人受氣於穀, 穀入於胃, 乃傳與五藏六府. 藏府皆受氣於胃. 胃爲水穀之海, 主稟四時, 皆以胃氣爲本. 是謂四時之變病, 生死之要會, 故必診之, 以察胃之有無也. 《活人》


CC	脈大病進
ZZ	內經曰, 大則病進. 盖大者, 洪之別名, 火之象也. 其病得之於內傷者, 陰虛爲陽所乘, 故脈大當作陰虛治之. 其病得之於外傷者, 邪客於經絡亦大, 當作邪勝治之. 合二者而觀, 則皆病證方長之勢也. 謂之病進, 不亦宜乎. 《東垣》


CC	寸口脈平猶死
ZZ	難經曰, 寸口脈平而死者, 何謂也. 然十二經脈者, 皆係於生氣之原. 所謂生氣之原者, 謂十二經脈之根本也. 謂腎間動氣也. 此五藏六府之本, 十二經脈之根, 呼吸之門, 三焦之原, 一名守邪之神. 故氣者, 人之根本也. 根絶則莖葉枯矣. 寸口脈平而死者, 生氣獨絶於內也.
ZZ	腎間動氣, 謂臍下氣海丹田之地也. 丹田氣海與腎脈相通, 爲腎之根也. 或曰, 寸口旣平, 奚疑其死乎. 曰此爲病劇形脫者論耳. 內經曰, 形肉已脫, 九候雖調猶死. 凡人病劇, 大肉已脫, 雖六脈平和, 尤當診候足陽明之衝陽ㆍ足少陰之太谿. 二脈或絶, 更候臍下腎間之動氣, 其或動氣未絶, 猶有可生之理. 動氣已絶, 雖三部脈平和, 其死無疑矣. 《正傳》


CC	脈從病反
ZZ	黃帝曰, 脈從而病反者, 其診何如. 岐伯曰, 脈至而從, 按之不鼓, 諸陽皆然. 註曰, 病熱而脈數, 按之不動, 乃寒盛格陽而致之, 非熱也.
ZZ	帝曰, 諸陰之反, 其脈何如. 岐伯曰, 脈至而從, 按之鼓甚而盛也. 註曰, 形證是寒, 按之而脈氣鼓擊於指下盛者, 此謂熱盛拒陰而生病, 非寒也. 《內經》


CC	脈絶不見
ZZ	脈絶者, 陽入于地中也. 脈者, 如地中溝渠也. 通達諸經, 灌漑一體. 陽氣鼓舞而行之, 陽不行則脈不動矣. 是乃陰離而不守, 故大小便皆爲之不禁. 內溫之外灸之, 幷行而不可緩. 溫之四逆湯輩方見寒門, 灸之臍下氣海穴, 是也. 《海藏》
ZZ	病人或無脈, 若有痛處, 當知痛甚者, 脈必伏, 如無痛證而脈不來者, 死. 傷寒陰證無脈, 薑酒半盞服之. 《入門》
ZZ	一手無脈, 謂之單伏. 兩手無脈, 謂之雙伏. 雜病得之則危. 傷寒脈伏, 因寒邪鬱閉其脈. 冬月, 麻黃湯, 三時, 羌活冲和湯以汗之. 不可誤爲陽得陰脈. 《入門》


CC	診有輕重
ZZ	凡診脈, 以指按之, 如三菽之重, 與皮膚相得者, 肺氣也. 如六菽之重, 與血脈相得者, 心氣也. 如九菽之重, 與肌肉相得者, 脾氣也. 如十二菽之重, 與筋平者, 肝氣也. 如十五菽之重, 按之至骨者, 腎氣也. 《仲景》


CC	老少男女異脈
ZZ	老者之脈, 陽羸陰强爲順, 陰弱陽强爲逆, 陰陽謂左右也. 《直指》
ZZ	大人得小兒脈, 不治. 《直指》
ZZ	小兒之脈, 一息六七至爲平和, 八九至爲熱, 四五至爲寒. 《丹心》
ZZ	男左女右者, 地之定位也. 盖人立形於地, 故從地化也. 男子左脈强而右脈弱, 女子右脈强而左脈弱. 男子得陽氣多, 故左脈盛, 女子得陰氣多, 故右脈盛. 男以左尺爲精府, 女以右尺爲血海, 此天地之神化也. 《入門》
ZZ	肺主氣居右. 男以氣爲主, 男子病右脈充於左者, 有胃氣也. 病雖重可治. 心主血居左. 女以血爲主, 女子病左脈充於右者, 有胃氣也, 病雖重可治. 《丹心》
ZZ	室女尼冠, 脈當濡而弱. 《東垣》


CC	肥瘦長短異脈
ZZ	凡脈肥人責浮, 瘦人責沈. 肥人當沈今反浮, 瘦人當浮今反沈, 故責之. 盖肥人肌膚厚故脈沈, 瘦人肌膚薄故脈浮. 《仲景》
ZZ	肥人肉厚, 脈宜沈結, 瘦人肉薄, 脈宜浮長. 《入門》
ZZ	人形短脈亦短, 形長脈亦長. 反此則凶. 《入門》
ZZ	人性緩脈亦緩, 性急脈亦急. 反則病. 《正傳》


CC	諸脈綱領
ZZ	凡脈, 博之則二十七種. 約之則浮沈遲數滑澁細大爲八要. 又約之則爲浮沈遲數, 又至約則爲浮中沈. 是知浮沈遲數四脈, 眞千古要妙也. 《入門》


CC	諸脈病證
ZZ	內經曰, 脈者, 血之府也. 長則氣治, 短則氣病. 數則煩心, 大則病進. 上盛則氣高, 下盛則氣脹, 代則氣衰, 細則氣少, 濇則心痛.
ZZ	麤大者, 陰不足陽有餘, 爲熱中也. 《內經》
ZZ	風熱而脈靜, 泄而脫血脈實, 病在中脈虛, 病在外脈濇堅者, 皆難治. 《內經》
ZZ	寸口脈沈而堅者, 曰病在中, 浮而盛者, 曰病在外. 脈盛滑堅者, 病在外, 脈小實而堅者, 病在內. 《內經》
ZZ	靈樞曰, 血脫者, 脈空虛. 氣虛則脈弦, 血虛則脈大.
ZZ	脈病人不病, 名曰行尸. 以無正氣, 卒眩仆不識人, 短命則死. 人病脈不病, 名曰內虛. 以有正氣, 雖困無苦. 《仲景》
ZZ	寸口脈諸微亡陽, 諸濡亡血. 緊則爲寒, 浮則爲風, 數則爲熱, 動則爲痛. 《仲景》
ZZ	風則浮虛, 寒則牢堅, 沈潛水蓄, 支飮急弦, 動則爲痛, 數則熱煩. 《仲景》
ZZ	脈大而堅者, 血氣俱實, 脈小者, 血氣俱虛, 脈大者, 血氣俱多, 脈細微者, 血氣俱虛. 《脈經》
ZZ	寸口脈瞥瞥如羹上肌者, 陽氣微. 言浮而無力也.  縈縈如蜘蛛絲者, 陰氣衰. 言細而無力也.  綿綿如瀉漆之絶者, 亡其血也. 《脈經》
ZZ	寸口脈微而濇, 微者, 衛氣不足, 濇者, 榮血不足. 脈滑者, 多血少氣, 脈濇者, 少血多氣. 《脈經》
ZZ	緊則傷寒, 虛因傷暑. 濇因傷燥, 細緩傷濕, 浮則傷風, 弱爲傷火. 《醫鑑》


CC	諸死脈
ZZ	內經曰, 人一呼脈四動以上曰死. 脈絶不至曰死. 乍疏乍數曰死.
ZZ	人一呼五六至, 其形肉不脫, 眞藏雖不見, 猶死也. 《內經》
ZZ	脈不往來者, 死. 《內經》
ZZ	肥人脈細小如絲, 欲絶者, 死. 羸人脈躁者, 死. 諸浮脈無根者, 皆死. 《仲景》
ZZ	寸脈下不至關爲陽絶, 尺脈上不至關爲陰絶, 皆決死. 《仲景》
ZZ	脈四損, 三日死. 平人四至, 病人脈一至, 名曰四損脈. 五損, 一日死. 平人五至, 病人脈一至, 名曰五損脈. 六損, 一時死. 平人六至, 病人脈一至, 名曰六損也. 四藏氣絶, 脈爲四損. 五藏氣絶, 脈爲五損. 五藏六府俱絶, 脈爲六損也. 《仲景》
ZZ	病人脈絶, 口張足腫, 五日死. 《扁鵲》


CC	十怪脈
ZZ	十怪脈者, 一曰釜沸, 二曰魚翔, 三曰彈石, 四曰解索, 五曰屋漏, 六曰鰕遊, 七曰雀啄, 八曰偃刀, 九曰轉豆, 十曰麻促. 《得效》
DD	釜沸
ZZ	脈在皮肉, 有出無入, 如湯涌沸, 息數俱無. 乃三陽數極, 無陰之候. 朝見夕死, 夕見朝死. 《得效》
DD	魚翔
ZZ	脈在皮膚. 頭定而尾搖, 浮浮泛泛. 三陰數極, 又曰亡陽. 當以死斷. 魚翔脈, 似有似無. 《得效》
DD	彈石
ZZ	脈在筋肉間. 辟辟湊指, 急促而堅. 乃腎經眞藏脈見, 遇戊己日則不治. 彈石硬來, 尋卽散. 《得效》
DD	解索
ZZ	脈如解亂繩之狀, 散散無序. 腎與命門之氣皆亡, 戊己日篤, 辰巳日不治. 《得效》
DD	屋漏
ZZ	脈在筋肉間. 如殘雷之下, 良久一滴濺起無力. 如水滴濺地貌, 胃氣榮衛俱絶, 七八日死. 《得效》
DD	鰕遊
ZZ	脈在皮膚. 如鰕遊水面, 杳然不見, 須臾又來, 隱隱然不動, 依前又去. 醒者七日死, 困者三日死. 《得效》
DD	雀啄
ZZ	脈在筋肉間. 連連湊指, 忽然頓無, 如雀啄食之狀, 盖來三而去一也. 脾元穀氣已絶於內, 醒者十二日死, 困者六七日亡. 《得效》
DD	偃刀
ZZ	脈如手循刀刃. 無進無退, 其數無準. 由心元血枯, 衛氣獨居, 無所歸宿, 見之四日難療. 《得效》
DD	轉豆
ZZ	脈形如豆, 周旋展轉, 幷無息數. 藏府空虛, 正氣飄散, 象曰行尸, 其死可立待也. 《得效》
DD	麻促
ZZ	脈如麻子之紛亂, 細微至甚. 盖衛枯榮血獨澁. 輕者三日死, 重者一日殂矣. 《得效》


BB	用藥


CC	近世論醫
ZZ	近世論醫, 有主河間劉氏者劉完素, 有主易州張氏者張元素. 張氏用藥, 依準四時陰陽升降而增損之, 正內經四氣調神之義. 醫而不知此, 是妄行也. 劉氏用藥, 務在推陳致新, 不使少有怫鬱, 正造化新新不停之義. 醫而不知此, 是無術也. 然主張氏者, 或未盡張氏之妙, 則瞑眩之藥終莫敢投, 至失期後時而不救者多矣. 主劉氏者, 或未極劉氏之妙, 則取效目前, 陰損正氣, 遺害於後日者多矣. 能用二子之長, 而無二子之弊, 則治病, 其庶幾乎. 《海藏》


CC	形氣用補瀉
ZZ	靈樞曰, 形氣不足, 病氣有餘, 是邪勝也. 急當瀉之. 形氣有餘, 病氣不足, 急當補之. 形氣不足, 病氣不足, 此陰陽俱不足也. 不可刺之. 刺之則重不足, 重不足則陰陽俱竭, 血氣皆盡, 五藏空虛, 筋骨髓枯, 老者絶滅, 壯者不復矣. 形氣有餘, 病氣有餘, 此謂陰陽俱有餘也. 急瀉其邪, 調其虛實.
ZZ	夫疾病之生也, 皆因外感內傷. 生火生濕, 濕而生熱, 火而生痰, 四者而已. 審其爲少壯新病, 是濕則燥之, 是火則瀉之. 是濕而生熱, 則燥濕而兼淸熱, 是火而生痰, 則瀉火而兼豁痰, 無餘蘊矣. 審其爲老衰久病, 又當半攻半補焉. 故曰, 少壯新病, 攻邪爲主. 老衰久疾, 補虛爲先. 《丹心》


CC	用藥大體
ZZ	內經曰, 病之始起也, 可刺而已, 其盛可待衰而已. 故因其輕而揚之, 因其重而減之, 因其衰而彰之. 其高者, 因而越之, 其下者, 引而竭之. 中滿者, 瀉之於內. 其有邪者, 漬形以爲汗. 其在皮者, 汗而發之, 其慓悍者, 按而收之, 其實者, 散而瀉之.
ZZ	寒者熱之, 熱者寒之. 微者逆之, 甚者從之. 堅者削之, 客者除之. 勞者溫之, 結者散之. 留者攻之, 燥者濡之. 急者緩之, 散者收之. 損者益之, 逸者行之, 驚者平之. 上之下之, 摩之浴之, 薄之劫之, 開之發之, 適事爲故. 《內經》
ZZ	衰者補之, 强者瀉之, 各安其氣, 必淸必靜, 則病氣衰去, 歸其所宗. 此治之大體也. 《內經》
ZZ	上盛不已, 吐而脫之, 下盛不已, 下而奪之. 《王氷》


CC	水火分治歌
ZZ	歌曰, 肝膽由來從火治, 三焦包絡都無異火. 脾胃相將濕處求, 肺與大腸同濕類水. 腎與膀胱心小腸, 寒熱臨時旋商議水火各半. 惡寒表熱小膀濕, 惡熱表寒心腎熾. 十二經最端的, 四經屬火四經濕肝膽三焦包絡屬火. 脾胃肺大腸屬濕, 四經有熱有寒時. 攻裏解表細消息心小腸腎膀胱寒熱相半, 裏熱裏寒宜越竭. 表熱表寒宜汗釋, 濕同寒. 火同熱, 寒熱到頭無兩說. 六分分來一分寒, 寒熱中停眞浪舌. 熱寒格拒病機深, 亢則害兮承乃制. 緊寒數熱脈正邪, 標本治之眞妙訣. 休治風休治燥, 治得火時風燥了. 當解表時莫攻裏, 當攻裏時莫解表. 表裏如或兩可攻, 後先內外分多少. 治濕無過似決川, 此箇筌蹄最分曉. 感謝軒岐萬世恩, 爭奈醯雞笑天小. 《子和》


CC	標本分治歌
ZZ	歌曰, 少陽從本爲相火, 太陰從中濕土坐. 厥陰從中火是家, 陽明從中濕是我. 太陽少陰標本從, 陰陽二氣相包裹. 風從火斷汗之宜, 燥與濕爭下之可. 萬病能將火濕分, 掣開軒岐無縫鎖. 《子和》
ZZ	標者, 稍末也. 本者, 根本也. 《入門》


CC	治病必求於本
ZZ	夫治病者, 當知標本. 以身論之, 則外爲標, 內爲本, 陽爲標, 陰爲本. 故六府屬陽爲標, 五藏屬陰爲本. 各藏府之經絡, 在外爲標, 在內爲本. 更人身之氣爲標, 血爲本. 以病論之, 先受病爲本, 後傳流病爲標. 凡治病者, 必先治其本, 後治其標. 若先治其標, 後治其本, 則邪氣滋甚, 其病益蓄. 若先治其本, 後治其標, 則雖病有十數證皆去矣. 謂如先生輕病, 後滋生重病, 亦先治輕病, 後治重病. 如是則邪氣乃伏, 盖先治本故也. 若有中滿, 無問標本, 先治中滿, 謂其急也. 若中滿後有大小便不利, 亦無問標本, 先治大小便, 次治中滿, 謂尤急也. 除大小便不利, 及中滿三者之外, 其餘皆先治其本, 不可不愼也. 《入門》


CC	急則治標緩則治本
ZZ	如先病發熱, 加之吐利, 粥藥難入, 則略緩治熱一節. 且以定嘔進食爲先, 方兼治瀉, 待元氣稍復, 乃攻熱耳. 此緩急之宜也. 《入門》


CC	標本用藥先後
ZZ	內經曰, 有其在標而求之於標, 有其在本而求之於本, 有其在本而求之於標, 有其在標而求之於本. 故治有取標而得者, 有取本而得者, 有逆取而得者, 有從取而得者. 故知逆與從, 正行無問, 知標本者, 萬擧萬當. 不知標本, 是謂妄行.
ZZ	先病而後逆者, 治其本, 先逆而後病者, 治其本. 先寒而後生病者, 治其本, 先病而後生寒者, 治其本. 先熱而後生病者, 治其本, 先熱而後生中滿者, 治其標. 先病而後泄者, 治其本, 先泄而後生他病者, 治其本, 必且調之, 乃治其他病. 先病而後生中滿者, 治其標, 先中滿而後煩心者, 治其本. 人有客氣有同氣. 小大不利, 治其標, 小大利, 治其本. 病發而有餘, 本而標之, 先治其本, 後治其標, 病發而不足, 標而本之, 先治其標, 後治其本. 謹察間甚, 以意調之, 間者幷行, 甚者獨行. 《內經》


CC	太陽少陰標本異藥
ZZ	太陽膀胱之經, 標熱本寒. 其脈緊而數, 按之不鼓而空虛, 是外見虛陽而內有眞寒. 故仲景以薑附湯熟煎而冷服之. 薑附熱藥, 治其本寒, 冷服者, 治其標陽也. 是熱因寒用也. 少陰心之經, 標寒本熱, 其脈沈細, 按之洪大, 是外見虛寒而內有實熱. 仲景以大承氣湯, 酒製大黃而熱服之. 酒製熱服以除標寒, 大黃芒硝以瀉本熱. 可以爲萬世法矣. 《綱目》
ZZ	手足少陰太陽四經, 標本寒熱不定. 標寒本熱者, 宜辛苦大寒入酒熱服, 以瀉其熱. 是寒因熱用也. 標熱本寒者, 宜辛熱大溫而冷飮, 以扶其眞陽, 是熱因寒用也. 陽明厥陰, 不從標本, 從乎中治. 是中者, 非中外中下之中, 乃隨時以取中也. 《入門》


CC	毋伐天和
ZZ	內經曰, 必先歲氣, 毋伐天和. 又曰, 無失天信無逆氣宜. 又曰, 不知年之所加, 氣之盛衰虛實之所起, 不可以爲工矣.
ZZ	諸病四時用藥之法, 不問寒熱溫涼, 如春時則加淸涼風藥, 夏月加大寒之藥, 秋月加溫氣藥, 冬月加大熱藥, 是不絶生化之源也. 錢仲陽醫小兒, 深得此理. 內經曰, 必先歲氣, 毋伐天和, 是爲至治. 《東垣》
ZZ	淸平之世, 同水化也. 雖辛熱之藥, 不生他病. 擾攘之世, 同火化也. 若有辛熱之藥, 則發黃出斑, 變壞之病作矣. 盖人內火旣動, 外火又侵. 所以辛熱發汗, 不如辛溫. 辛溫, 又不如辛凉藥也. 《河間》


CC	用藥大法
ZZ	大法, 春宜吐, 夏宜汗, 秋宜下, 冬宜溫及灸. 《仲景》


CC	凡用藥必知時禁ㆍ經禁ㆍ病禁ㆍ藥禁
DD	時禁
ZZ	時禁者, 必本四時升降之理, 汗下吐利之宜. 升降浮沈則順之, 寒熱溫涼則逆之. 謂春氣溫而宜涼藥, 夏氣熱而宜寒藥, 秋氣凉而宜溫藥, 冬氣寒而宜熱藥. 病在上而宜升, 病在下而宜降, 病在外而宜汗, 病在內而宜下. 《東垣》
ZZ	春宜吐, 象萬物之發生, 使陽氣之鬱者易達也. 夏宜汗, 象萬物之浮而有餘也. 秋宜下, 象萬物之收成, 推陳致新也. 冬宜周密, 象萬物之閉藏, 使陽氣不動也. 《東垣》
DD	經禁
ZZ	經禁者, 足太陽膀胱經, 爲諸陽之首, 行身之後, 風寒所傷則宜汗, 傳入本則宜利小便. 若下之太早, 則變證百出, 此一禁也.
ZZ	足陽明胃經, 行身之前, 病主腹脹滿, 大便難, 宜下之. 若發汗利小便, 爲重損津液, 此二禁也.
ZZ	足少陽膽經, 行身之側, 病往來寒熱, 口苦, 胸脇痛, 只宜和解. 且膽者, 無出入道, 下則犯太陽, 汗則犯陽明, 利小便則使生發之氣, 反陷入陰中, 此三禁也. 《東垣》
DD	病禁
ZZ	病禁者, 如陽氣不足, 陰氣有餘之病, 則凡飮食及藥, 忌助陰瀉陽. 《東垣》
DD	藥禁
ZZ	藥禁者, 如汗多禁利小便, 小便多禁發汗. 咽痛, 禁發汗利小便. 《東垣》


CC	五鬱治法
ZZ	木鬱達之, 謂吐令條達也. 火鬱發之, 謂汗令疏散也. 土鬱奪之, 謂下無壅碍也. 金鬱泄之, 謂解表利小便也. 水鬱折之, 謂制其衝逆也. 《內經》


CC	用藥權變
ZZ	內經曰, 寒者熱之, 熱者寒之, 微者逆之, 甚者從之. 逆者正治, 從者反治, 從少從多, 觀其事也. 帝曰, 何謂反治. 岐伯曰, 熱因寒用, 寒因熱用, 塞因塞用, 通因通用. 必伏其所主, 而先其所因. 其始則同, 其終則異, 可使破積, 可使潰堅, 可使氣和, 可使必已.
ZZ	微者逆之, 甚者從之, 何謂也. 盖治寒以熱, 必凉而行之, 治熱以寒, 必溫而行之. 此亦欲其調和也. 盖病有微有甚, 微者逆治, 理之正也, 甚者從治, 理之權也. 《東垣》
ZZ	如硝黃ㆍ大寒之藥熱服, 是寒因熱用也. 如薑附ㆍ大熱之藥冷服, 是熱因寒用也. 《內經》
ZZ	積熱, 用苦寒藥, 必以薑汁酒製. 沈寒, 用熱藥如附子, 必用童便蜜製. 亦寒因熱用, 熱因寒用也. 《入門》
ZZ	塞如腫脹補中, 通如痢疾宜下. 《入門》


CC	汗下之戒
ZZ	汗多亡陽, 下多亡陰. 《仲景》
ZZ	不當汗而妄汗之, 奪其津液, 枯槁而死. 不當下而强下之, 令人開腸洞泄, 便尿不禁而死. 《仲景》
ZZ	大汗傷氣, 大下傷血. 《得效》


CC	上工治未病
ZZ	上工治未病, 何也. 師曰, 見肝之病, 知肝傳脾, 當先實脾. 中工不曉相傳, 見肝之病, 不解實脾, 惟治肝也. 夫肝之病, 補用酸, 助用焦苦, 益用甘味之藥. 夫酸入肝, 焦苦入心, 甘入脾. 脾能傷腎之氣. 腎氣微弱則水不行. 水不行則心火盛. 心火盛則傷肺. 肺被傷則金氣不行, 金氣不行則肝木自愈. 此治肝補脾之要妙也. 餘藏倣此. 《仲景》


CC	虛實補瀉
ZZ	從前來者爲實邪, 從後來者爲虛邪. 此子能令母實, 母能令子虛, 是也. 治法曰, 虛則補其母, 實則瀉其子. 假令肝受心火之邪, 是從前來者爲實邪. 入肝經藥爲引, 用瀉心火藥爲君. 若肝受腎水之邪, 是從後來者爲虛邪. 以入腎經藥爲引, 用補肝經藥爲君, 是也. 《東垣》


CC	補瀉妙訣
ZZ	難經曰, 東方實, 西方虛, 瀉南方, 補北方, 何謂也. 然金木水火土, 當更相平. 東方木也. 西方金也. 木欲實, 金當平之, 火欲實, 水當平之, 土欲實, 木當平之, 金欲實, 火當平之, 水欲實, 土當平之. 東方者肝也, 則知肝實, 西方者肺也, 則知肺虛. 瀉南方火, 補北方水. 南方火也. 火者木之子. 北方水也. 水者木之母. 水能勝火. 子能令母實, 母能令子虛. 故瀉火補水, 欲令金得平木也. 經曰, 不能治其虛, 何問其餘, 此之謂也. 夫水者木之母. 子能令母實一句, 言病因也. 母能令子虛一句, 言治法也. 其意盖曰, 火爲木之子, 子助其母, 使之過分而爲病. 今將何以處之. 惟有補水瀉火之治而已. 夫補水者, 何謂也. 盖水爲木之母, 若補水之虛, 使力可勝火, 火勢退而木勢亦退. 此則虛子之義, 所謂不治之治也. 夫火太旺水太虧, 苟非滋水以勝之, 孰能勝也. 水勝火三字, 此越人寓意處也. 瀉火補水, 使金得以平木, 正所謂能治其虛也. 不補土, 不補金, 乃瀉火補水, 使金自平, 此法之巧而妙者. 苟不曉此法, 而不能治其虛, 則必是無能之人矣. 故曰, 不能治其虛, 何問其餘也. 《東垣》
ZZ	難經曰, 欲泄其邪, 先補其虛, 此之謂也. 《東垣》


CC	補瀉相兼
ZZ	程明祐曰, 人皆知補之爲補, 而不知瀉之爲補, 知瀉之爲瀉, 而不知補之爲瀉. 陰陽迭用, 剛柔互體, 故補血以益榮, 非順氣則血凝, 補氣以助衛, 非活血則氣滯. 盖脾爲中州, 水火交濟而後能生萬物也. 《入門》


CC	求屬之法
ZZ	內經曰, 微者調之, 其次平之, 盛者奪之. 汗之下之, 寒熱溫涼, 衰之以屬, 隨其攸利. 註曰, 假如小寒之氣, 溫以和之, 大寒之氣, 熱以取之, 甚寒之氣, 則下奪之. 奪之不已, 則逆折之, 折之不盡, 則求其屬以衰之. 小熱之氣, 涼以和之, 大熱之氣, 寒以取之, 甚熱之氣, 則汗發之. 發之不已, 則逆制之, 制之不盡, 則求其屬以衰之. 《東垣》
ZZ	緣屬之法, 是同聲相應, 同氣相求. 經曰, 陷下者衰之. 夫衰熱之法, 同前所云, 火衰于戌, 金衰于辰之類, 是也. 《東垣》


CC	治病三法
ZZ	治病之道有三焉, 初中末也. 初治之道, 法當猛峻者, 謂所用藥勢疾利猛峻也. 緣病得之新暴, 感之輕, 得之重, 皆當以疾利猛峻之藥, 急去之.
ZZ	中治之道, 法當寬猛相濟. 爲病得之非新非久, 當以緩疾得中, 養正去邪相兼濟而治之. 臨時消息, 更加鍼灸, 其效甚速.
ZZ	末治之道, 法當寬緩. 寬者, 謂藥性平善, 廣服無毒. 惟能血氣安中, 使正氣多而邪氣自去. 更加鍼灸, 其效必速. 《東垣》


CC	療病五法
ZZ	療病之道, 有五治法焉. 和ㆍ取ㆍ從ㆍ折ㆍ屬也.
ZZ	一治曰和. 假令小熱之病, 當以涼藥和之, 和之不已, 次用取.
ZZ	二治曰取. 爲熱勢稍大, 當以寒藥取之, 取之不已, 次用從.
ZZ	三治曰從. 爲勢旣甚, 當以溫藥從之, 爲藥氣溫也. 或以寒因熱用, 或寒以溫用, 或以汗發之. 不已次用折.
ZZ	四治曰折. 爲病勢極甚, 當以逆制之. 逆制之不已, 當以下奪之, 下奪之不已, 次用屬.
ZZ	五治曰屬. 爲求其屬以衰之. 緣深陷在骨髓間, 無法可出, 鍼藥所不能及, 故求其屬以衰之. 《東垣》


CC	滋化源
ZZ	問寒病服熱藥而寒不退, 熱病服寒藥而熱不退, 其故何也. 啓玄子曰, 熱不得寒, 是無水也. 寒不得熱, 是無火也. 寒之不寒, 責其無水, 熱之不熱, 責其無火. 經云, 滋其化源, 源旣已絶, 藥之假, 不能滋其眞水火也. 《東垣》
ZZ	益火之源, 以消陰翳, 壯水之主, 以制陽光, 亦滋其化源也. 《內經》
ZZ	夫治寒以熱而寒彌甚, 治熱以寒而熱彌熾者, 何也. 盖不知五臟有陰陽之性, 可因其類而取之也. 假如心實生熱者, 當益其腎, 腎水滋則熱將自除矣. 腎虛生寒, 當補其心, 心火降則寒將自除矣. 此所謂寒之而熱者, 取之陰, 熱之而寒者, 取之陽也. 《東垣》


CC	子母補瀉
ZZ	難經曰, 虛則補母, 實則瀉子. 註云, 假如肺金之病而實, 當竭腎水, 使子來求食於母, 則肺之實可得而平矣. 肺之虛, 當補脾土, 則母來生子, 使肺之虛可得而平矣. 他藏倣此. 《錢乙》


CC	藥貴簡要
ZZ	上古用一藥治一病, 至漢張仲景, 用群藥治一病. 雖然亦不過三五味而已, 其間君臣佐使分兩不同, 主治引經, 秩然有序, 非若後世之效驗者, 一方用至二三十味尤未已也. 丹溪云, 予每效仲景立方, 效東垣用藥, 庶乎品味少而藥力專精也. 枳朮丸, 乃易老張先生之所製. 觀其用, 白朮二兩以補脾, 枳實一兩以消痞. 至東垣加陳皮一兩以和胃, 一補一消, 簡而又當, 眞得立方之指趣也. 《方廣》
ZZ	許學士釋微論曰, 予讀仲景書, 用仲景之法. 然未嘗守仲景之方, 乃爲得仲景之心也. 《東垣》
ZZ	丹溪, 何以不法東垣而效仲景耶. 曰明察藥性, 莫如東垣. 盖所謂聖於醫者也. 故在東垣則可多, 他人而效其多, 斯亂雜矣. 或曰, 東垣如韓信將兵多多益善, 盖諱之也. 《節齋》


CC	約方猶約囊
ZZ	靈樞曰, 約方, 猶約囊也. 囊滿不約則輸泄. 方成不約, 則神與氣不俱. 故仲景以桂枝湯, 治外感風邪, 則曰若一服汗出, 病瘥停後服, 不必盡劑. 大承氣湯下大實大滿, 則曰得更衣, 止後服, 不必盡劑, 其愼之如此. 此爲大戒, 盖得聖人約囊之旨也. 《寶鑑》
ZZ	用藥無據, 反爲氣賊. 《靈樞》
ZZ	班固曰, 有病不治, 得中醫. 倘一藥之誤, 悔將噬臍. 古人云, 拙醫療病, 不如不療, 與此意同. 《入門》


CC	醫不著書
ZZ	唐許胤宗不著書, 或勸之著書貽後世. 答曰, 醫者, 意也, 思慮精則得之. 脈之候, 幽而難明, 吾意所解, 口莫能宣也. 古之上醫, 要在視脈, 病乃可識. 病與藥値, 惟用一物攻之, 氣純而愈速. 今人不善爲脈, 以情度病, 多其物以幸有功. 譬如獵不知兎, 廣絡原野, 冀一人獲之, 術亦疏矣. 一藥偶得, 他藥相制, 不能專力, 此難愈之驗也. 脈之妙處, 不可言傳, 虛著方論, 終無人能悟, 此吾所以不著書也. 《入門》
ZZ	孫眞人曰, 醫者, 意也. 隨時增損, 物無定方, 眞知言哉. 《千金》


CC	通則不痛
ZZ	痛則不通, 不通則痛. 又云, 諸痛爲實, 痛隨利減, 世多以下之爲利. 假令痛在表者實也. 痛在裏者實也. 痛在血氣者亦實也. 故在表者, 汗之則愈, 在裏者, 下之則愈, 在血氣者, 散之行之則愈. 豈可以利爲下乎. 作通字訓則可矣. 《東垣》
ZZ	諸痛皆屬火, 寒涼藥不可峻用. 必用溫散之藥. 《丹心》
ZZ	諸痛不可補氣, 不可用人參. 盖補氣, 氣旺則不通而痛愈甚矣. 《丹心》


CC	溫之以氣
ZZ	內經曰, 形不足者, 溫之以氣. 溫者, 養也. 溫之者, 所以調其飮食, 適其起居, 澄心息慮, 從容以待其眞氣之復常也. 禮記所謂, 柔色以溫之. 此溫字, 正與彼同. 或以藥扶助之, 亦溫養也. 東垣, 乃以溫爲溫涼之溫, 謂宜溫藥以補元氣而瀉火邪, 亦賢者之一失也. 《丹心》


CC	人病不過寒濕熱燥
ZZ	夫寒濕屬陰, 燥熱屬陽, 人之爲病, 不過二者而已. 善用藥者, 以苦寒而泄其陽, 以辛溫而散其陰, 病之不愈者, 未之有也. 余嘗以防風通聖散治熱燥, 生料五積散治寒濕, 各得其效也. 《醫鑑》


CC	至陽佐以至陰
ZZ	太白丹佐以硝石, 來復丹用硝石之類, 至陽佐以至陰. 與仲景白通湯, 佐以人尿猪膽汁, 大意相同. 所以去格拒之寒, 兼有伏陽, 不得不爾. 如無伏陽, 不必以陰藥佐之也. 《湯液》


CC	勿傷胃氣
ZZ	凡治雜病, 先調其氣, 次療諸疾, 無損胃氣, 是其要也. 若血受病, 亦先調氣, 謂氣不調則血不行. 又氣爲之綱, 卽夫也. 夫不唱, 婦不隨也. 《東垣》
ZZ	凡攻擊之藥, 有病則病受之. 病邪輕, 藥力重, 則胃氣受傷. 夫胃氣者, 淸純冲和之氣, 惟與穀肉菜果相宜. 藥石皆偏勝之氣, 雖參ㆍ芪性亦偏, 況攻擊之藥乎. 《東垣》
ZZ	凡疾病量人素氣, 弱者當去苦寒之藥, 多加人參ㆍ黃芪ㆍ甘草之類, 瀉火而先補元氣. 《東垣》


CC	肥瘦用藥
ZZ	肥人, 氣虛多痰, 宜豁痰補氣, 瘦人, 血虛有火, 宜瀉火滋陰. 《入門》
ZZ	肥人補氣, 面白補氣. 《丹心》
ZZ	面白人, 不可多服發散藥. 以其氣虛而又虧之也. 面黑人, 不可多服黃芪, 以其氣實而又補之也. 氣實人, 因服黃芪過多而喘者, 三拗湯方見咳嗽以瀉之. 《丹心》


CC	食療治病
ZZ	孫眞人曰, 醫者先曉病源, 知其所犯, 以食治之. 食療不愈, 然後命藥. 不特老人小兒相宜. 凡驕養及久病厭藥, 窮乏無財者, 俱宜以飮食調治之也. 《入門》


CC	治病八要
ZZ	經曰, 病有八要, 不知其要, 病將安去. 乃表裏, 寒熱, 虛實, 邪正而已. 《入門》


CC	病有不可補者四
ZZ	乃瘧疾, 狂疾, 水氣, 脚氣也. 《醫說》


CC	表裏虛實藥
ZZ	麻黃瀉表之實, 桂枝補表之虛, 硝ㆍ黃瀉裏之實, 薑ㆍ附補裏之虛. 《雲岐》
ZZ	表虛宜桂枝湯方見寒門, 表實宜麻黃湯方見寒門, 裏虛宜小建中湯方見虛勞, 裏實宜調胃承氣湯方見寒門. 《東垣》


CC	風熱燥濕寒治法
ZZ	風屬陽, 善行數變, 自外而入, 以鬱正氣. 故治風, 多行氣開表藥. 又風入久變熱, 熱能生痰, 宜用祛風化痰藥. 又熱極生風, 風能燥液, 宜用淸熱潤燥藥.
ZZ	治熱以寒. 寒藥屬陰, 故治熱多陰藥. 又鬱火, 宜發散, 宜用風門藥. 火鬱則發之, 宜升陽散火.
ZZ	濕因氣虛, 不能運化水穀而生, 宜用補氣除濕藥. 又宜溫中消導藥, 行濕利大小便藥.
ZZ	燥因血虛而然. 盖血虛生熱, 熱生燥, 是也. 宜解熱生津藥, 及滋血潤燥藥.
ZZ	治寒以熱. 熱藥屬陽, 故治寒多陽藥. 外寒宜汗散, 宜用風門藥, 寒從汗解也. 《古庵》


CC	治病先去根
ZZ	治病之法, 先去病根, 然後可用收澁. 若澣衣然, 先去垢膩然後, 可加粉飾也. 《丹心》
ZZ	張戴人曰, 養生與攻痾, 本自不同, 今人以補劑療病, 宜乎不效也. 《綱目》


CC	十八劑
ZZ	輕劑ㆍ淸劑ㆍ解劑ㆍ緩劑ㆍ寒劑ㆍ調劑ㆍ甘劑ㆍ火劑ㆍ暑劑ㆍ淡劑ㆍ濕劑ㆍ奪劑ㆍ補劑ㆍ平劑ㆍ榮劑ㆍ澁劑ㆍ溫劑ㆍ和劑, 是爲十八也. 《紺珠》
ZZ	輕劑, 防風通聖散. 發表. 方見風門
ZZ	淸劑, 涼膈散. 積熱. 方見火門
ZZ	解劑, 小柴胡湯. 和解. 方見寒門
ZZ	緩劑, 大柴胡湯. 裏熱. 方見寒門
ZZ	寒劑, 大承氣湯. 痞實滿. 方見寒門
ZZ	調劑, 調胃承氣湯. 胃熱. 方見寒門
ZZ	甘劑, 天水散. 虛熱. 方見暑門
ZZ	火劑, 黃連解毒湯. 瀉火. 方見寒門
ZZ	暑劑, 白虎湯. 中暑. 方見寒門
ZZ	淡劑, 五苓散. 利水. 方見寒門
ZZ	濕劑, 三花神祐丸. 泄水. 方見下門
ZZ	奪劑, 三黃丸. 瀉熱. 方見火門
ZZ	補劑, 防風當歸飮子. 補虛. 方見火門
ZZ	平劑, 四君子湯. 氣虛. 方見氣門
ZZ	榮劑, 四物湯. 血虛. 方見血門
ZZ	澁劑, 胃風湯. 血痢. 方見大便
ZZ	溫劑, 理中湯. 中寒. 方見寒門
ZZ	和劑, 平胃散. 和胃. 方見五藏


CC	用藥凡例
ZZ	凡諸風以防風爲君. 解利傷風, 以防風爲君. 白朮ㆍ甘草爲佐, 是風宜辛散也
ZZ	凡解利傷寒, 以甘草爲君, 防風ㆍ白朮爲佐, 是寒宜甘發也.
ZZ	凡眼暴發赤腫, 以防風ㆍ黃芩爲君以瀉火, 黃連ㆍ當歸爲佐以和血. 眼久病昏暗, 以熟地黃ㆍ當歸爲君, 羌活ㆍ防風爲臣, 甘菊ㆍ甘草爲佐.
ZZ	凡痢疾腹痛, 以白芍藥ㆍ甘草爲君, 當歸ㆍ白朮爲佐. 水瀉, 茯苓ㆍ白朮爲君, 芍藥ㆍ甘草爲佐.
ZZ	凡嗽, 以五味子爲君, 痰以半夏, 喘以阿膠爲佐, 熱以黃芩爲佐.
ZZ	凡瘧, 以柴胡爲君.
ZZ	凡小便不利, 以黃柏ㆍ知母爲君, 茯苓ㆍ澤瀉爲佐.
ZZ	凡下焦有濕, 以草龍膽ㆍ防己爲君, 甘草梢ㆍ黃柏爲佐.
ZZ	凡痔漏, 以蒼朮ㆍ防風爲君, 甘草ㆍ芍藥爲佐.
ZZ	凡諸瘡, 以黃連ㆍ當歸爲君, 甘草ㆍ黃芩爲佐. 《東垣》


BB	吐


CC	春宜吐
ZZ	仲景大法, 春宜吐, 象萬物之耕耨科斫, 使陽氣之鬱者, 易達也. 《東垣》


CC	吐乃古法
ZZ	吐汗下三法, 乃上古高醫用之, 神妙莫測. 今庸下之流, 止看諸方, 不知治法. 不識源流, 不行聖人法, 去聖日遠, 可勝惜哉. 《綱目》


CC	病在上宜吐
ZZ	內經曰, 其高者, 因而越之. 越謂吐也. 


CC	涌劑難用
ZZ	涌謂吐也. 三法中惟涌劑爲難, 用汗下則一定法也. 故丹溪先生特註吐爲詳者, 恐人不深造其理, 徒蒼皇顚倒, 反有害於病者耳. 《丹心》


CC	吐藥
ZZ	宜用瓜蔕散ㆍ獨聖散ㆍ稀涎散ㆍ豆參散ㆍ三聖散ㆍ二仙散ㆍ靑黛散ㆍ二神散ㆍ三仙散ㆍ四靈散ㆍ五玄散ㆍ六應散ㆍ不臥散ㆍ撩膈湯ㆍ梔豉湯ㆍ藜蘆散ㆍ雄黃散.
DP	瓜蔕散
SS	治頑痰或食積在胸中, 爲昏眩悶亂. 瓜蔕(炒)ㆍ赤小豆 各等分. 右爲末, 每二錢, 溫漿水調下, 取吐爲度. 《東垣》
SS	一方, 先取豉 一合, 溫水七合煮取汁, 和藥末一錢頓服. 不吐再服, 快吐乃止. 《仲景》
SS	一方, 每服一錢, 藥下便臥, 欲吐且忍之. 良久不吐, 取二錢, 溫水二合和服, 以手指探喉中, 便吐. 《活人》
DP	獨聖散
SS	治諸風, 諸癎, 痰涎涌溢. 瓜蔕(炒黃爲末), 每取五分, 病重者一錢, 熟水調下. 如不吐, 再進一服. 《醫鑑》
SS	一方, 藥末 二錢, 茶末 一錢, 酸虀汁調下, 以吐爲度. 《丹心》
SS	如吐風痰, 加全蝎 五分(微炒). 如有蟲者, 加猪油 五七點, 雄黃末 一錢. 甚者, 加芫花末 五分, 立吐蟲出. 如濕腫滿, 加赤小豆末 一錢. 《丹心》
SS	又一方, 名獨聖散. 治痰涎塞胸. 瓜蔕ㆍ鬱金 各等分. 右細末, 每一錢或二錢, 酸虀汁調下, 鵝翎探吐. 《丹心》
DP	稀涎散
SS	治風涎塞喉, 氣不通. 猪牙皂角 四挺(去皮子), 明白礬 一兩. 右爲末, 溫水調下半錢, 病重者一錢, 不大嘔吐, 只微微出稀冷涎一二升便醒. 《得效》
SS	一方, 二味 等分.
SS	又一方, 皂角ㆍ明礬ㆍ半夏 各等分 爲末, 每二錢, 白湯調下, 名曰稀涎散. 《入門》
DP	豆參散
SS	吐痰輕劑也. 赤小豆ㆍ苦參. 右爲末, 酸漿水調服, 鵝翎探之. 《綱目》
DP	三聖散
SS	治陰癎及癲狂. 防風 三兩, 瓜蔕 二兩, 藜蘆 一兩. 右爲麤末, 每服約半兩, 以虀汁三茶盞, 先用二盞煎至三五沸, 傾去虀汁, 次入水一盞, 煎至三沸, 却將先汁 二盞同一處, 熬二沸, 去渣澄淸, 放溫徐徐服之, 以吐爲度, 不必盡劑.
SS	此方, 汗吐下俱行, 防風發汗, 瓜蔕下泄, 藜蘆涌吐. 吐罷可與氷水或新水, 降心火, 勿食熱物. 《必用全書》
DP	二仙散
SS	吐劑. 瓜蔕ㆍ好茶 各等分. 右爲末, 每二錢, 虀汁調下. 《子和》
DP	靑黛散
SS	治風痰壅塞. 猪牙皂角 二片, 玄胡索 七箇, 靑黛 二錢. 右爲末, 取一字水調. 令病人仰臥, 灌男左女右鼻中, 却令正坐, 咬筆管, 其涎自出. 《得效》
DP	二神散
SS	吐瘧. 常山 二兩, 藜蘆 五錢. 右麤末, 取二錢, 水一鍾, 煎至七分, 溫服. 《丹心》
DP	三仙散
SS	與三聖散同. 方見上. 《丹心》
DP	四靈散
SS	吐之輕劑. 人參蘆 二錢, 赤小豆ㆍ甘草 各一錢半, 瓜蔕 一錢. 右末, 每取一二錢, 虀汁調下. 《丹心》
DP	五玄散
SS	吐之重劑. 藜蘆 五錢, 明礬 二錢, 猪牙皂角ㆍ綠礬ㆍ赤小豆 各一錢. 右末, 每一錢, 漿水調下. 《丹心》
DP	六應散
SS	鬱金ㆍ滑石ㆍ川芎 各等分. 右爲末, 每二錢, 虀汁調服. 《丹心》
DP	不臥散
SS	治中風卒倒. 搐鼻卽甦. 川芎 一兩半, 石膏 七錢半, 藜蘆 五錢, (生)甘草 一錢半. 右細末, 口中噙水取一字, 搐入鼻中. 《丹心》
DP	撩膈湯
SS	治傷寒初, 胸滿痰壅, 寒熱頭痛. 桃枝梢(東引者)ㆍ柳枝梢 各一錢, 甘草(生) 二錢半, 烏梅肉 三枚, 梔子仁 二錢半. 右剉, 同漿水一大盞半, 煎至一盞, 去滓. 空心分二服, 相次服盡, 以吐爲度. 《寶鑑》
DP	梔豉湯
SS	治胸膈痰壅發躁. (大)梔子 四枚, 豆豉 六錢. 右水煎飮, 得吐止. 瓜蔕性猛, 不如梔豉湯更妙. 梔豉之苦寒, 更入酸虀水少許, 以吐胸中之邪. 《入門》
SS	仲景, 用梔子爲吐藥, 梔子本非吐藥. 爲邪氣在上, 拒而不納, 故令上吐, 邪得以出. 經曰, 其高者, 因而越之, 此之謂也. 《湯液》
DP	藜蘆散
SS	久瘧欲吐不吐, 宜吐之. 藜蘆末 五分, 溫虀水調下, 以吐爲度. 《綱目》
DP	雄黃散
SS	治同上. 雄黃ㆍ瓜蔕ㆍ赤小豆 各一錢. 右末, 每半錢, 溫水調下, 以吐爲度. 《綱目》


CC	取吐法
ZZ	須天氣淸明行之, 病急則不拘此法. 吐時, 宜辰卯二時. 內經曰, 平旦至日中, 天之陽, 陽中之陽也. 仲景大法, 春宜吐. 是天氣在上, 人氣亦在上, 一日之氣, 辰卯是其候也. 故宜早不宜夜, 先令病人隔夜不食. 《丹心》
ZZ	凡吐時, 先以布繫腰腹, 於無風處, 空心或半空心, 時得天氣淸朗爲好. 如風痰急病, 及傷食者, 不拘此例, 以吐爲度. 《入門》
ZZ	凡吐時, 能令人目翻, 吐時令閉雙目. 或不省人事, 則令人以手密掩之爲可. 《得效》


CC	助吐法
ZZ	服吐藥療痰者, 以釵股或雞翎探引. 若不出, 以虀汁投之, 不吐再投. 且投且探, 無不出者. 吐至昏眩, 愼勿驚疑. 書曰, 若藥不瞑眩, 厥疾不瘳. 如發頭眩, 可飮氷水立解. 如無氷水, 新汲水亦可. 强者, 一二吐而安, 弱者, 可作三次吐之, 庶無損也. 吐之次日, 有頓復者, 有轉甚者, 盖引之而上未平也. 數日當再爲之. 如覺渴者, 氷水, 新水, 瓜梨涼物, 皆不禁. 惟禁食過飽硬物乾脯難化之物. 《子和》
ZZ	凡服吐藥, 不須盡劑. 服藥後, 約人行十里, 未吐, 以溫茶一鍾, 入香油數點投之, 良久, 以鵝翎探喉中, 徐徐牽引, 得吐卽止. 未吐則再投藥, 以吐爲度. 《丹心》
ZZ	服藥如不吐, 含砂糖一塊, 涎出不損人. 皆自吐之法, 不用手探也. 《入門》
ZZ	凡用瓜蔕, 良久涎未出, 含砂糖一塊, 下咽卽涎出, 吐之. 《仲景》
ZZ	如服藥不吐, 熱虀水投之卽吐. 《丹心》
ZZ	虛人宜少吐, 如藥力過時不吐者, 飮熱湯一升以助藥力. 若服藥過多者, 飮水解之. 《活人》


CC	灌鼻法
ZZ	凡卒急病口噤, 無門下藥者, 如吐藥痰藥, 皆從鼻灌入, 下咽則便吐. 《子和》
ZZ	欲吐風涎, 取皂角以漿水浸, 春秋四日, 夏二日, 冬七日, 揉去渣. 熬爲膏, 攤紙上陰乾. 用時以水化開, 灌入鼻內, 良久涎出爲效. 若吐多欲止之, 飮溫鹽湯一二口, 卽止. 《入門》


CC	可吐證
ZZ	傷寒初, 邪氣未傳裏, 瓜蔕散吐之.
ZZ	傷寒初, 胸煩懊惱, 梔豉湯吐之.
ZZ	中風, 不省涎盛, 稀涏散吐之
ZZ	風頭痛, 若不吐涎, 久則瞽目. 瓜蔕散吐之.
ZZ	頭風後有目疾, 半明可救. 防風散吐之.
ZZ	暗風久不差, 鬱金散吐之.
ZZ	陽癎久不愈, 未成痴呆, 稀涎散吐之.
ZZ	陰癎, 三聖散吐之.
ZZ	諸癎不省, 半生半熟湯吐之.
ZZ	多食生膾等物, 胸膈不快, 瓜蔕散吐之.
ZZ	久患脇痛, 獨聖散, 加蝎梢 半錢, 吐之.
ZZ	痰瘧久瘧, 常山散吐之. 雄黃散亦可.
ZZ	蛟龍病腹脹如鼓, 糖毬散吐之.
ZZ	癲狂久不愈, 三聖散吐之, 後用承氣湯下之.
ZZ	諸厥不省, 三聖散, 鼻內灌之, 吐涎立效.
ZZ	破傷風, 角弓反張, 三聖散吐之. 後用藥汗下之. 《保命》


CC	不可吐證
ZZ	病勢危劇, 老弱氣衰者, 不可吐.
ZZ	諸吐血ㆍ嘔血ㆍ咯血ㆍ唾血ㆍ嗽血ㆍ崩血ㆍ失血者, 皆不可吐.
ZZ	病人無正性, 妄言妄從者, 不可吐.
ZZ	主病者, 不辨邪正之說, 不可吐.
ZZ	性行剛暴, 好怒憙淫之人, 不可吐. 《子和》
ZZ	諸亡血, 及諸虛家, 皆不可吐. 《入門》


CC	下部脈不見, 宜吐.
ZZ	內經曰, 上部有脈, 下部無脈, 其人當吐, 不吐者死. 何謂下部無脈. 此爲木鬱也. 瓜蔕散吐之.
ZZ	解曰, 盛食塡塞於胸中, 兩寸脈當主事, 兩尺脈不見, 其理安在. 盖胸中者, 肺也, 肺者, 手太陰金也. 金主殺伐, 金能克木. 故肝木生發之氣, 伏於地下, 非木鬱而何. 吐去上焦陰土之物, 木得舒暢, 則鬱結去矣. 此乃天地交而萬物通也. 《東垣》


CC	止吐法
ZZ	服瓜蔕, 吐不止. 煎麝香湯解之, 下咽立止.
ZZ	服藜蘆吐不止, 葱白湯解之.
ZZ	服石藥吐不止, 以甘草ㆍ貫衆湯解之.
ZZ	服諸草木吐不止, 以麝香湯解之.
ZZ	丁香ㆍ甘草ㆍ白朮, 總解諸藥吐. 《子和》
ZZ	甘草, 總解諸藥吐不止.
ZZ	白湯亦總解. 《丹心》


CC	單方
XX	凡藥升動眞氣者, 皆能吐. 如防風ㆍ桔梗ㆍ芽茶ㆍ山梔ㆍ川芎ㆍ蘿葍子之類, 是也. 《丹心》
XX	凡十六種.
DP	瓜蔕
SS	主食諸苽果, 病在胸膈中者, 皆吐下之.
SS	又吐痰涎塞咽喉不下, 宜用瓜蔕散. 《本草》
SS	唐宰相王鐸, 爲會昌節度使, 姬妾數百. 皆帶蘭麝, 所過十里之外, 瓜蓏皆不實. 足見麝香能解瓜毒. 《醫說》
DP	藜蘆
SS	大吐上膈風涎, 暗風, 癎病. 上有藜蘆散是也. 《本草》
DP	苦參
SS	能吐人. 若熱結胸, 用此爲末, 醋湯調二錢服卽吐. 《本草》
DP	苦瓠
SS	令人吐. 取切煮食之. 勿多服有毒. 《本草》
DP	梔子
SS	能吐. 胸膈煩燥, 作湯服, 吐之. 《子和》
SS	凡用梔子湯, 非吐人之藥, 以其燥熱鬱結之甚, 而以藥頓攻之不能開通, 故用此發達.
SS	山梔, 無豉吐不宣. 《入門》
SS	鬱結, 令氣通宣行而已. 《丹心》
DP	松蘿
SS	煮湯, 可爲吐藥.
SS	能吐胸中客熱痰涎. 《本草》
DP	柳枝皮
SS	主痰熱在胸, 可爲吐湯. 《本草》
DP	人參蘆頭
SS	能吐人. 凡防風ㆍ桔梗等之蘆頭, 皆氣脈上行, 故煮湯服, 皆能發吐. 《丹心》
SS	最宜虛人. 《丹心》
DP	白礬
SS	吐痰, 却水故也. 上有稀涎散, 是也. 《本草》
DP	赤小豆
SS	末能吐人. 傷寒飮冷, 見食則啘, 取末二錢, 酸漿水, 調服探吐. 《子和》
DP	蘿葍子
SS	能吐食積痰. 取子五合(炒擂), 和漿水濾汁, 入油與蜜少許, 旋旋溫服. 《丹心》
DP	鰕汁
SS	能吐人. 又吐風痰. 取鰕(帶穀) 半斤, 入醬ㆍ薑ㆍ葱等料物, 煮汁. 先吃鰕後飮汁, 以物探吐之. 《丹心》
DP	茶
SS	能吐人. 取茗煎湯多飮, 探吐之. 《本草》
DP	半生半熟湯
SS	卽百沸湯, 與新汲水各一椀, 相和飮之, 卽吐. 名曰陰陽湯. 《本草》
DP	逆流水
SS	凡欲吐, 取逆流水, 調藥服之卽吐. 《丹心》
DP	鹽湯
SS	能吐. 詳見霍亂.


CC	倒倉法
ZZ	腸胃爲市, 無物不有, 而穀爲最多, 故謂之倉也. 倒者, 傾去舊積而滌濯, 使之潔淨也. 人之飮食, 寧無過傷. 停痰瘀血, 日積月深, 中宮不淸矣, 土德不和矣. 誠於中, 形於外, 發爲癱瘓, 爲勞瘵, 爲蠱脹, 爲癲疾, 爲無名奇病. 先哲製爲萬病元ㆍ溫白元等劑, 攻補兼施, 非不工巧, 然不若倒倉之爲便捷也. 黃牡牛肥肉 二十斤或十五斤, 取長流水, 於大鍋內煮爛. 水耗則添熱湯, 不可用冷水. 以肉爛成渣, 融入湯中爲液爲度, 綿濾去滓取汁. 再入鍋中, 文武火熬至琥珀色則成矣. 每飮一鍾, 少時又飮, 如此積數十鍾. 冬月則重湯溫飮. 病在上欲其吐多, 病在下欲其利多, 病在中者欲其吐利俱多. 全在活法. 視所出之物, 可盡病根則止. 其吐利後或渴, 不得飮湯, 取自己小便飮一二椀. 名曰輪迴酒一名還魂湯. 非惟止渴, 抑且可以滌濯餘垢. 行後覺飢甚, 與淡粥食之. 三日後, 始與小菜羹. 半月後, 覺精神渙發, 形體輕健, 沈痾悉安矣. 其後須五年忌食牛肉. 夫牛坤土也. 黃土之色也. 以順爲德, 而效法乎健以爲功者, 牡之用也. 肉者, 胃之樂也. 熟而爲液, 無形之物也. 積聚久則形質成, 依附腸胃回薄曲折處, 以爲棲泊之窠臼, 自非剖腸刮骨之神妙, 孰能去之. 豈以合勺銖兩之丸散, 窺犯其藩墻戶牖乎. 肉液之散溢, 腸胃受之, 有如洪水泛漲, 其浮莝陳杇, 皆推逐蕩漾, 順流而下, 不可停留. 表者, 因吐而汗, 淸道者, 自吐而涌, 濁道者, 自泄而去, 凡屬滯碍, 一洗而盡. 牛肉全重厚和順之性, 盎然渙然潤澤枯槁, 補益虛損, 寧無精神渙發之樂乎. 方出於西域之至人. 於中年後, 可行一二次, 却疾養壽之一助也. 
ZZ	未行此法前一月, 不可近婦人, 行此法後半年, 不可近婦人, 三年勿喫牛肉. 如性急好色, 不守禁忌者, 不可行此法也. 《丹心》
ZZ	疝病黃病久者, 倒倉法皆好. 《丹心》
DP	輪迴酒
SS	倒倉法, 全籍自飮輪迴酒十餘盃. 以祛逐餘垢, 迎接調勻, 新布榮衛, 使藏府肓膜生意敷暢, 有脫胎換骨之功也. 多嫌其穢, 因致中輟而功虧一簣. 若非明物理通造化者, 其肯視爲美醞良味乎. 《丹心》
DD	倒倉須忍煩惱
ZZ	大槪中間飮七八鍾時, 藥力經涉經絡骨節, 搜逐宿垢, 正邪寧不牴牾. 悉有急悶, 似痛似痛, 自有惡況, 此皆好消息. 邪不勝正, 將就擒耳, 尤須寧耐忍受. 又於欲吐未吐, 欲泄未泄交作, 皆有惱括意思, 皆歡喜樂受, 一以靜處之. 此等有太半日景象, 不先說知, 使方寸瞭然, 鮮有不張皇者矣. 《丹心》
DD	倒倉之義
ZZ	倒倉者, 傾倒倉廩之陳腐也. 脾胃與大小腸有食積痰飮, 爲腹痛, 痞癖, 食瘧, 黃疸, 痞滿, 惡心, 噫氣, 呑酸等證, 行之無不應手獲效. 其餘一應氣血虛損, 與反胃, 嗝噎, 鼓脹, 勞瘵, 大風, 眞病已成, 及肥白氣虛之人, 脈虛軟無力者, 切不可輕試也. 《正傳》
DP	霞天膏
SS	此方, 卽倒倉古法, 傳自西域異人. 黃牯牛一具, 選純黃肥澤無病, 纔二三歲者. 宰取四腿ㆍ項ㆍ脊, 去筋膜將精肉切, 成塊如栗子大, 秤四五十斤, 於靜室大鍋中以長流水, 不時攪動. 水耗則旋添熱湯, 常使水淹肉至五六寸. 掠去浮沫, 直至肉爛如泥. 濾去滓 將汁, 再入小銅鍋, 用桑柴文武火煮, 不住手攪. 不添熱湯, 只用汁煮, 漸如稀餳, 滴水中不散, 色如琥珀, 其膏成矣. 火候最要用心, 否則壞矣. 大段每肉十二斤, 煉膏一斤爲度, 磁器盛之. 是名霞天膏也. 用調藥劑, 初少漸多, 沸熱自然熔化. 用和丸劑, 則每三分, 攙白麪一分, 同煮成糊. 或用煉蜜. 寒天久收, 若生黴, 用重湯煮過. 熱天則冷水窨之, 可留三日. 《飛霞》
SS	治痰之藥, 南星ㆍ半夏, 所以燥之, 橘紅ㆍ枳殼, 所以散之, 茯苓ㆍ猪苓, 所以滲之, 黃連ㆍ黃芩, 所以降之, 巴豆ㆍ附子, 流通之義, 竹瀝ㆍ瓜蔞, 潤下之義. 夫老痰稠粘膠固, 於胸臆之間, 依附盤泊於腸胃之外, 苟非霞天膏之浸潤流動, 而能從上從下以出之乎. 夫用此膏, 吐瀉以去痰積, 則不致虛損元氣, 所以爲美也. 前倒倉法, 能治癱勞鼓噎之證, 乃虛氣有痰積也. 愚意治此四證, 於補虛藥中加霞天膏, 以去痰積, 必然安愈, 無人知此之妙訣也. 《丹心》


BB	汗
ZZ	當與津液門參看.


CC	夏宜汗
ZZ	仲景大法, 夏宜汗. 《傷寒論》


CC	汗無太早
ZZ	凡汗俱宜午時前發汗, 午後陰分不宜. 故曰, 汗不太早, 汗不厭早. 緊急則不拘晨夜, 以衣被覆首裹足向火, 服藥, 緩緩得汗. 令手足濈遍爲佳. 《入門》
ZZ	早者, 非預早之早, 乃早晩之早也. 謂當日午以前, 爲陽之分當發汗. 午後陰之分也, 不當發汗. 故曰, 汗無太早, 汗不厭早, 是謂善攻. 《東垣》


CC	發汗法
ZZ	凡發汗, 欲令手足俱周濈濈然, 一時許爲佳, 不欲如水淋漓. 服湯中病卽已, 不必盡劑. 然發汗須如常覆腰以上, 厚衣覆腰以下. 盖腰以上淋漓, 而腰以下至足心微潤, 病終不解. 令腰脚間, 須令汗氣周遍爲度. 《得效》


CC	發汗緩急
ZZ	凡發汗溫服湯藥. 其方雖言日三服, 若病劇不解, 當促其間, 可半日中盡三服. 若與病相阻, 卽便有所覺. 重病者, 一日一夜, 當晬時觀之. 如服一劑病證猶在, 則當復作本湯服之. 至有不肯汗出, 服三劑乃解. 若汗不出者, 死病也. 《仲景》


CC	蒸劫發汗
ZZ	蒸法, 以薪火燒地, 良久, 掃除去火, 以水洒之. 取蠶沙ㆍ柏葉ㆍ桃葉ㆍ糠ㆍ麩, 皆可用相和, 鋪燒地上, 可側手厚. 上鋪草席, 令病人臥溫覆之, 夏月只布單覆之, 汗移時立至. 竢周身至脚心自汗漐漐, 乃用溫粉方見津液撲止汗. 最得力者, 蠶沙ㆍ桃葉ㆍ柏葉也, 無蠶沙亦得. 此極急則可, 愼莫再作, 促壽也. 《得效》


CC	促汗夭壽
ZZ	詳見寒門.


CC	可汗證
ZZ	內經曰, 其在皮者, 汗而發之. 又曰, 其在表者, 漬形以爲汗.
ZZ	凡中風, 傷寒, 諸雜病, 有表證, 皆可汗之.
ZZ	麻黃湯ㆍ桂枝湯, 治傷寒表證可汗. 方幷見傷寒
ZZ	小續命湯ㆍ通氣驅風湯, 治中風表證可汗. 方幷見中風
ZZ	葛根解肌湯ㆍ升麻葛根湯, 治四時傷寒瘟疫. 方幷見傷寒
ZZ	羌活冲和湯, 治四時傷風, 傷寒, 疫厲, 及感冒諸證, 皆可汗. 方幷見傷寒


CC	不可汗證
ZZ	瘡家, 雖有身痛, 不可發汗, 發汗則成痓. 《中景》
ZZ	鼻衄者, 不可發汗, 凡失血皆同. 盖血與汗異名而同類. 故奪血者無汗, 奪汗者無血. 今血妄行爲熱所逼, 若更發其汗, 則反助熱邪, 重竭津液, 必變凶證. 故不可汗也. 《仲景》
ZZ	傷寒少陰證, 欲寐但厥者, 忌强發汗. 發汗則必動其血, 九竅出血不治. 《仲景》


CC	汗多亡陽
ZZ	大汗傷氣. 《得效》
ZZ	汗者, 本所以助陽也. 若陽受陰邪, 寒結無形, 須當發去陰邪, 以復陽氣. 陰邪旣去, 而復汗之, 則反傷陽也. 經曰, 重陽必陰. 故陽氣自亡, 汗多亡陽, 此之謂也. 《東垣》


CC	解肌
ZZ	解肌, 謂微汗也. 《入門》
ZZ	大抵解肌, 葛根第一, 柴胡次之. 《綱目》


CC	單方
XX	凡十一種.
DP	石膏
SS	解肌, 出毒汗. 《本草》
SS	碎取一兩煎服, 發陽明經汗. 《丹心》
DP	麻黃
SS	發表出汗. 根節能止汗. 《本草》
SS	麻黃無葱, 汗不發. 《入門》
SS	人參佐麻黃, 表實無汗者, 一服卽效. 《入門》
DP	水萍
SS	發汗甚於麻黃. 治中風癱瘓, 熱毒. 卽風門去風丹, 是也. 《丹心》
SS	取五錢, 水煎服. 《丹心》
DP	葛根
SS	能解肌
SS	出陽明經汗. 剉取一兩, 水煎服之. 《丹心》
DP	荊芥
SS	發汗. 又治血風. 水煎服之. 《丹心》
DP	薄荷
SS	發毒汗. 又治風熱, 出汗. 《本草》
DP	紫蘇葉
SS	發汗, 散表氣. 《本草》
SS	久汗不出, 加靑皮, 紫蘇葉, 則汗卽出. 《丹心》
DP	木賊
SS	能發汗. 去節用之. 《丹心》
DP	忍冬草
SS	能出汗. 《俗方》
DP	葱白
SS	能發汗. 已上幷煮湯飮. 《本草》
DP	淸酒
SS	能發汗. 《俗方》


BB	下
ZZ	當與大便不通門參看.


CC	秋宜下
ZZ	仲景大法, 秋宜下.


CC	下無太晩
ZZ	非待久之晩, 乃當日巳後, 爲陰之分也. 下之謂當巳前, 爲陽之分也. 故曰, 下無太晩, 下不厭晩, 是謂善守. 《東垣》
ZZ	凡下積聚癲狂, 須五鼓或平朝, 空心服湯. 傷寒潮熱, 不納飮食者, 巳時以後尤好. 故曰, 下無太晩, 下不厭晩, 雜病皆同. 《入門》


CC	宜下證
ZZ	凡轉下, 須體認明白在陽明胃經, 則不拘日數而下之. 過時失下, 則氣血不通, 四肢便厥. 不識者, 疑爲陰厥, 復進熱藥, 禍如反掌. 《得效》
ZZ	凡用下藥, 若不渴者, 知不在有形也. 則不當下. 若渴者, 則知纏有形也. 纏有形是爲在裏, 在裏則當下, 三承氣湯擇用之. 《東垣》


CC	促下法
ZZ	凡服利藥, 久不利, 則進熱粥一椀. 若利過不止, 進冷粥一椀. 盖藥熱則行, 冷則止故也. 《仲景》
ZZ	如服藥不得通, 用蜜導法方見大便. 凡下藥, 用湯勝丸. 盖水能淨萬物故也. 《入門》


CC	下多亡陰
ZZ	大下傷血. 《得效》
ZZ	下者, 本所以助陰也. 若陰受陽邪, 熱結有形, 須當除去已敗壞者, 以致新陰. 若陽邪旣去, 而復下之, 反亡陰也. 經曰, 重陰必陽. 故陰氣自亡, 下多亡陰, 此之謂也. 《東垣》


CC	下法宜愼
ZZ	大凡攻擊之藥, 有病則病受之, 病邪輕而藥力重, 則胃氣受傷. 夫胃氣者, 淸純冲和之氣也. 惟與穀肉菜果相宜, 藥石皆是偏勝之氣, 雖參ㆍ芪性亦偏, 況攻擊之藥乎. 《東垣》


CC	大下後難禁
ZZ	凡誤用大黃ㆍ芒硝, 令人下利不禁, 理中湯方見傷寒, 加(炒)糯米ㆍ烏梅ㆍ東壁土救之. 《入門》


CC	下藥
ZZ	宜用全眞丸ㆍ神芎導水丸ㆍ導水丸ㆍ舟車丸ㆍ舟車神祐丸ㆍ三花神祐丸ㆍ大聖濬川散ㆍ搜風丸ㆍ四生丸ㆍ解毒丸ㆍ木香順氣丸ㆍ三黃解毒丸ㆍ開結枳實丸ㆍ通膈丸ㆍ宣毒丸ㆍ禹功散ㆍ靈寶丹方見大便ㆍ大承氣湯ㆍ小承氣湯ㆍ調胃承氣湯ㆍ三一承氣湯ㆍ六一順氣湯. 五方幷見寒門
DP	全眞丸
SS	治三焦壅滯, 大小便不通, 浮腫脹滿. 黑牽牛子(炒四兩生四兩, 同硏取頭末) 四兩, 大黃(泔浸三日, 逐日換泔, 取出切焙爲末) 二兩. 右皂角 二兩(去皮弦子), 水一大椀浸一宿, 入蘿葍 一兩(切片), 同熬至半椀. 去滓, 再熬至二盞, 和丸梧子大. 每服二三十丸, 米飮下, 不時以利爲度. 一名保安丸. 《鉤玄》
SS	一方, 黑牽(牛半生半炒, 取頭末)ㆍ大黃ㆍ枳殼ㆍ檳榔 各五錢. 水丸梧子大, 亦名全眞丸. 《丹心》
DP	導水丸
SS	治一切濕熱鬱滯, 能宣通氣血. 黑丑(頭末)ㆍ滑石 各四兩, 大黃ㆍ黃芩 各二兩. 右末, 水丸小豆大. 溫水下十丸至十五丸, 以利爲度. 一名藏用丸, 一名顯仁丸. 《宣明》
SS	加入法, 濕熱腰痛或久雨, 加甘遂, 遍身走注腫痛, 加白芥子. 熱毒腫痛, 久旱, 加朴硝, 氣血滯, 腸胃秘澁, 加郁李仁, 腰腿沈重, 加商陸. 《入門》
DP	神芎導水丸
SS	治勞瘵, 停濕, 二陽病, 熱鬱. 黑丑(頭末)ㆍ滑石 各四兩, 大黃 二兩, 黃芩 一兩, 黃連ㆍ川芎ㆍ薄荷 各半兩. 劑法服法, 同導水丸. 《綱目》
DP	舟車丸
SS	治濕熱盛, 疏導二便. 黑丑(頭末) 四兩, 大黃 二兩, 甘遂ㆍ大戟ㆍ芫花ㆍ靑皮ㆍ陳皮 各一兩, 木香 五錢. 右末, 水丸梧子大, 每五六十丸, 白湯下, 以快利爲度. 《綱目》
DP	舟車神祐丸
SS	主一切水濕盛病. 黑丑(頭末) 四兩, 大黃 二兩, 甘遂ㆍ大戟ㆍ芫花(幷醋炒) 各一兩, 靑皮ㆍ陳皮ㆍ木香ㆍ檳榔 各半兩, 輕粉 一錢. 右末水丸. 服如上法. 《綱目》
DP	三花神祐丸
SS	治一切水濕腫滿. 黑丑(頭末) 二兩, 大黃 一兩, 芫花ㆍ甘遂ㆍ大戟 各五錢, 輕粉 一錢. 右末, 水丸小豆大. 初服五丸, 每服加五丸, 以溫水下. 《宣明》
DP	大聖濬川散
SS	治一切水濕. 又下諸積之聖藥. 黑丑(頭末)ㆍ大黃(煨)ㆍ郁李仁 各一兩, 芒硝 三錢半, 木香 三錢, 甘遂 半錢. 右末, 水丸梧子大. 每服十丸至十五丸. 《綱目》
DP	搜風丸
SS	治風熱大小便結滯. 黑丑(頭末) 四兩, 滑石ㆍ大黃ㆍ黃芩ㆍ蛤粉ㆍ天南星 各二兩, 乾薑ㆍ白礬(生)ㆍ半夏ㆍ寒水石 各一兩, 人參ㆍ茯苓ㆍ薄荷 各五錢, 藿香 二錢. 右末, 水丸小豆大. 每十丸至二十丸, 薑湯下. 《河間》
DP	四生丸
SS	治一切積熱及痰熱. 黑丑(頭末)ㆍ大黃ㆍ皂角 各二兩, 朴硝 五錢. 右末, 水丸梧子大. 白湯下三十丸. 《宣明》
DP	解毒丸
SS	治一切熱毒, 癰腫, 瘡瘍, 咬牙, 驚悸. 大黃ㆍ黃芩ㆍ黃連ㆍ梔子ㆍ滑石ㆍ黑丑(頭末) 各五錢. 右末, 水丸梧子大. 溫水下三四十丸. 《宣明》
DP	木香順氣丸
SS	治濕熱, 通利二便. 大黃 三兩, 黑丑(頭末, 生一兩, 熟一兩)ㆍ靑皮ㆍ檳榔 各一兩, 木香 五錢. 右爲末每藥末 四兩, 加神麴 一兩三錢, 蜜丸梧子大. 溫水下四五十丸. 《拔粹》
DP	三黃解毒丸
SS	黑丑(頭末) 四兩, 滑石 三兩, 大黃ㆍ黃芩ㆍ黃連ㆍ梔子 各二兩, 劑法服法, 同解毒丸. 《回春》
DP	開結枳實丸
SS	宣導凝結, 消化痰飮, 升降滯氣, 通行三焦, 滋榮心肺, 灌漑肝腎, 補助脾胃, 轉行百脈. 黑丑(頭末) 二兩, 皂角ㆍ旋覆花 各一兩, 枳實ㆍ白朮ㆍ半夏ㆍ南星(炮)ㆍ(苦)葶藶(炒)ㆍ白礬(焙)ㆍ大黃ㆍ靑皮ㆍ木香 各五錢. 右末, 薑汁糊和丸梧子大. 薑湯下三四十丸. 《十三方》
DP	通膈丸
SS	下濕熱, 通利二便. 黑丑(頭末)ㆍ大黃ㆍ木通 各等分. 右爲末, 水丸黍米大. 每服三五十丸. 《雲岐》
DP	宣毒丸
SS	治同上. 黑丑(頭末) 四兩, 大黃(煨) 二兩, 靑皮ㆍ陳皮ㆍ蒼朮ㆍ當歸 各一兩. 右爲末, 煮蘿葍硏和丸梧子大. 溫水下五十丸. 《綱目》
DP	禹功散
SS	治寒疝. 黑丑(頭末) 一錢, 茴香 二錢半, 加木香 一錢. 右末, 每二錢, 薑湯調下. 《醫鑑》


CC	單方
XX	凡十四種.
DP	大麻仁
SS	治腸胃結熱, 通利大小便. 擣取汁, 煮作粥服之. 《本草》
DP	脂麻油
SS	潤腸胃, 通利大小腸, 下熱結. 空心, 飮一二合, 大府卽通. 《本草》
DP	桃花萼
SS	破積聚, 利大小便. 花落時, 取萼, 和麪, 作燒餠食之. 《本草》
DP	千金子
SS	一名續隨子. 利大小腸. 爲末, 飮調一二錢, 或作丸服. 《本草》
DP	大黃
SS	通利水穀, 蕩滌腸胃. 剉取五錢, 水煎服, 或作丸服之亦可. 《本草》
DP	黑牽牛子
SS	黑者主水, 白者主氣. 取頭末, 二錢卽下利, 作丸服亦良. 《本草》
DP	檳榔
SS	宣利藏府壅滯氣. 細硏爲末, 每二錢, 蜜水調下. 《本草》
DP	甘遂
SS	破積聚, 利水穀道. 爲末, 調飮服. 或作丸服. 《本草》
DP	大戟
SS	破癥結, 利大小腸. 或剉三錢, 水煎服. 或作丸, 作散服. 《本草》
DP	芫花
SS	利五藏, 通水道. 水煎服. 或末服丸服幷佳. 《本草》
DP	郁李仁
SS	通泄五藏, 治關格不通. 爲末, 飮調二錢服. 或丸服亦佳. 《本草》
DP	芒硝
SS	破積聚, 利大小便. 溫湯和服一二錢. 或入丸散服. 《本草》
DP	巴豆
SS	去胃中寒積, 利水穀道. 去皮油爲末, 入丸散用之. 《本草》
DP	商陸
SS	通利大小腸, 瀉十水腫. 取白色者. 末服或丸服良. 《本草》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇卷之二


BB	風


CC	中風微漸
ZZ	凡人初覺食指次指麻木不仁, 或不用者, 三年內必中風之候也. 宜先服愈風湯ㆍ天麻丸方幷見下 各一兩料, 此治之先. 《丹心》
ZZ	聖人治未病之病, 知未來之疾, 此其良也. 其中風者, 必有先兆之證, 覺大拇指及次指, 麻木不仁, 或手足少力, 或肌肉微掣者, 此先兆也. 三年內必有大風, 宜調其榮衛, 先服愈風湯ㆍ天麻丸, 或加減防風通聖散方見下, 可以預防. 《丹心》
ZZ	竹瀝枳朮丸方見痰飮, 與搜風順氣丸方見大便, 相間服之, 亦可預防. 《醫鑑》
ZZ	凡人手足漸覺不隨, 或臂膊及髀股指節, 麻痺不仁, 或口眼喎斜, 言語蹇澁, 或胸膈迷悶, 吐痰相續, 或六脈浮滑而虛軟無力, 雖未致於倒仆, 其爲中風暈厥之候, 可指日而定矣. 早當從丹溪之法調治之. 《正傳》
ZZ	初覺風氣, 便服愈風湯及天麻丸. 相爲表裏, 乃治未病之聖藥也. 《易老》


CC	調治預防
ZZ	左半身不遂, 左手脈不足者, 以四物湯方見血門爲主治.
ZZ	右半身不遂, 右手脈不足者, 以四君子湯方見氣門爲主治.
ZZ	痰盛者, 二陳ㆍ導痰等湯方見痰飮, 兼用之.
ZZ	氣血兩虛而挾痰者, 八物湯方見虛勞, 加南星ㆍ半夏ㆍ枳實ㆍ竹瀝ㆍ薑汁之類.
ZZ	若眞元漸復, 痰飮漸消, 或覺風邪未退者, 仍以羌活愈風湯ㆍ防風通聖散, 加減調治而安. 《正傳》
ZZ	更加灸法尤好.


CC	熱生風
ZZ	凡濕生痰, 痰生熱, 熱生風. 《丹心》
ZZ	風病多因熱甚. 俗云風者, 言末而忘其本也. 非謂肝木之風實甚, 而卒中之, 亦非外中於風. 良由將息失宜, 而心火暴盛, 腎水虛衰, 不能制之. 則陰虛陽實而熱氣怫鬱, 心神昏冒, 筋骨不用而卒倒無所知也. 多因五志喜怒思悲恐過極, 而卒中者, 由五志過極皆爲熱甚故也. 《河間》
ZZ	熱者, 風之體也. 風生於熱, 以熱爲本, 而風爲標也. 凡有風者, 卽風熱病也. 《河間》
ZZ	鄕里有人, 忽覺心腹中熱甚, 服治風藥而愈. 後到夷陵, 見一太守. 夏月忽患熱甚不免, 以水灑地, 設簟臥其上, 令人扇之, 次日急中風, 數日而殂. 及到澧陽, 見一老婦, 夏中亦患熱, 夜出臥廳上, 次日中風. 其子煎飮小續命湯, 更召醫調治, 數日而愈. 始知人之中風, 因心腹中多大熱而後作也. 熱生風信哉. 《資生》


CC	肥人多中風
ZZ	所謂肥人多中風者, 肥則腠理緻密, 而多鬱滯氣血, 難以通利, 故多卒中也. 《河間》
ZZ	凡人年逾五旬, 氣衰之際, 多有此疾. 壯歲之人, 無有也, 若肥盛則間有之. 亦是形盛氣衰而然也. 《東垣》
ZZ	肥人多中風者, 以其氣盛於外, 而歉於內也. 肺爲氣出入之道, 人胖者氣必急. 氣急則肺邪盛, 肺金克木, 膽爲肝之府, 故痰涎壅盛. 治法, 先須理氣爲急, 藿香正氣散方見寒門, 加南星ㆍ木香ㆍ防風ㆍ當歸. 非特治中風之證, 中惡中氣尤宜. 《醫鑑》


CC	中風所因
ZZ	內經曰, 風者, 百病之長也. 至其變化乃爲他病. 故有偏風ㆍ腦風ㆍ目風ㆍ漏風ㆍ內風ㆍ首風ㆍ腸風ㆍ泄風, 又有肺風ㆍ心風ㆍ肝風ㆍ脾風ㆍ腎風ㆍ胃風ㆍ勞風等證. 詳見本經
ZZ	河間曰, 風病多因熱盛. 詳見上
ZZ	東垣曰, 中風者, 非外來風邪, 乃本氣病也. 詳見上
ZZ	丹溪曰, 風之爲病, 西北氣寒, 爲風所中者, 誠有之, 東南氣溫而地多濕, 有風者非風也. 皆濕生痰, 痰生熱, 熱生風也. 經曰, 亢則害, 承乃制. 河間曰, 土極似木. 數千年得經意者, 河間一人耳.
ZZ	王安道曰, 昔人主乎風, 河間主乎火, 東垣主乎氣, 丹溪主乎濕, 反以風爲虛象, 而大異於昔人. 以予觀之, 昔人三子之論, 皆不可偏廢. 殊不知因于風者, 眞中風也. 因火, 因氣, 因于濕者, 類中風而非中風也.
ZZ	王安道有論三子與昔人論風之不同, 而立眞中類中之目, 愚竊疑焉. 夫中風之證, 盖因先傷於內而後感於外之候也. 但有標本輕重之不同耳. 假如百病皆有因有證, 古人論中風者, 言其證也. 三先生論中風者, 言其因也. 知乎此則中風之候, 可得而詳論矣. 《正傳》


CC	中風大證
ZZ	風中於人曰卒中, 曰暴仆, 曰暴瘖, 曰蒙昧, 曰口眼喎噼, 曰手足癱瘓, 曰不省人事, 曰語言蹇澁, 曰痰涎壅盛. 《醫鑑》


CC	賊風虛邪中人
ZZ	黃帝問曰, 余聞四時八風之中人也, 故有寒暑, 寒則皮膚急而腠理閉, 暑則皮膚緩而腠理開. 賊風邪氣, 因得以入乎. 將必須八正虛邪, 乃能傷人乎. 少師曰, 不然. 賊風邪氣之中人也, 不得以時. 然必因其開也, 其入深, 其內極, 其病人也卒暴. 因其閉也, 其入淺以留, 其病也徐以遲. 帝曰, 有寒溫和適, 腠理不開, 然有卒病者, 其故何也. 少師曰, 人與天地相參也, 與日月相應也. 故月滿則海水西盛, 人血旣積, 肌肉充, 皮膚緻, 毛髮堅, 腠理郄, 烟垢着. 當是之時, 雖遇賊風, 其入淺不深. 至其月郭空, 則海水東盛, 人氣血虛, 其衛氣去, 形獨居, 肌肉減, 皮膚縱, 腠理開, 毛髮殘, 膲理薄, 烟垢落. 當是之時, 遇賊風, 則其入深, 其病人也卒暴. 《靈樞》
ZZ	邪風之至, 疾如風雨. 故善治者治皮毛, 其次治肌膚, 其次治筋脈, 其次治六府, 其次治五藏. 治五藏者, 半死半生也. 《內經》
ZZ	邪乘虛入, 是謂虛邪. 《內經》
ZZ	邪之所溱, 其氣必虛. 留而不去, 其病則實. 《內經》


CC	中風大法有四
ZZ	一曰偏枯, 半身不遂. 二曰風痱, 身無痛, 四肢不擧. 三曰風懿, 奄忽不知人. 四曰風痺, 諸痺類風狀. 《千金》
DD	偏枯
ZZ	血氣偏虛, 半身不遂, 肌肉枯瘦, 骨間疼痛, 謂之偏枯. 《直指》
ZZ	虛邪偏客于身半, 其入深內居榮衛, 榮衛稍衰則眞氣去, 邪氣獨留, 發爲偏枯. 《仲景》
ZZ	偏枯者, 半身不遂, 肌肉偏不用而痛, 言不變智不亂. 病在分腠之間. 宜溫臥取汗, 且巨鍼取之. 《仲景》
ZZ	偏枯者, 手足爲邪氣阻塞脈道而然. 痿病則陽明虛, 宗筋縱, 帶脈不引而然. 痱病有言變志亂之證, 痿病則無之. 盖痱病發于擊仆之暴, 痿病發于怠惰之漸, 明是兩疾也. 《綱目》
DD	風痱
ZZ	神智不亂, 身體無痛, 四肢不擧, 一臂不遂, 謂之風痱. 《直指》
ZZ	痱之爲病, 身無痛, 四肢不收. 志亂不甚, 其言微知, 可治, 甚則不能言, 不可治. 《仲景》
ZZ	風痱者, 緩者四肢不擧. 急則一身皆仰, 或左癱右瘓, 或一臂不遂. 智亂不能言者, 難治. 宜換骨丹ㆍ神仙飛步丹. 脾實者, 膏粱之疾, 宜疏風順氣元方見大便. 脾虛者, 十全大補湯方見虛勞ㆍ八寶回春湯. 《入門》
ZZ	痱, 廢也. 卽偏枯之邪氣深者. 痱與偏枯是二疾. 其偏枯, 身偏痛, 而言不變志不亂, 邪在分腠之間, 卽東垣所謂邪中府也. 痱病, 身無痛, 手足不遂, 而言瘖志亂者. 邪入于裏, 卽東垣所謂邪中藏也. 《綱目》
DD	風懿
ZZ	忽然迷仆, 舌强不語, 喉中窒塞, 噫噫有聲, 謂之風懿. 《直指》
ZZ	風癔者一作懿, 卒倒, 喎斜, 不語. 身軟有汗者生, 汗不出身直者死. 由痰水制火, 閉塞心竅而不語. 熱者, 牛黃淸心元, 虛者, 導痰湯方見痰飮. 《入門》
ZZ	風懿者, 奄忽不知人, 咽中塞窒窒然, 舌强不能言, 病在藏府. 汗出, 身軟者生, 汗不出, 身直者, 七日死. 《得效》
DD	風痺
ZZ	有全門在下.


CC	中風之名各不同
ZZ	其卒然仆倒者, 經稱爲擊仆, 世稱爲卒中, 乃初中之證也.
ZZ	其口眼喎斜, 半身不遂, 經稱爲偏枯, 世稱爲癱瘓, 及腲腿風, 乃中倒後之證也.
ZZ	其舌强不言, 脣吻不收, 經稱爲痱病, 世稱爲風懿風氣, 亦中倒後之證也.
ZZ	凡病偏枯, 必先仆倒, 故內經連名稱爲擊仆, 偏枯也. 《綱目》


CC	脈法
ZZ	凡中風脈, 無不大者, 非熱也, 是風脈也. 《得效》
ZZ	寸口脈浮而緊, 緊則爲寒, 浮則爲虛. 寒虛相搏, 邪在皮膚, 絡脈空虛, 賊邪不瀉, 或左或右, 邪氣反緩, 正氣卽急, 正氣引邪, 喎噼不遂. 邪在于絡, 肌膚不仁. 邪在于經, 卽重不勝. 邪入于府, 卽不識人, 邪入于藏, 舌卽難言, 口吐涎沫. 《仲景》
ZZ	中風口噤遲浮吉, 急實大數三魂孤. 《脈訣》
ZZ	中風脈遲浮可治, 大數而極者死. 《丹心》
ZZ	中風脈浮, 滑兼痰氣, 其或沈滑, 勿以風治. 或浮或沈, 而微而虛, 扶危溫痰, 風未可疏. 《脈訣》
ZZ	大法浮遲者吉, 急疾者凶.
ZZ	脈浮而遲者, 易治, 大數而急者, 死. 《脈經》
ZZ	脈浮而大者, 曰風.
ZZ	脈浮而數, 中風使然. 《仲景》


CC	風有中血脈中腑中臟之異
ZZ	中血脈則口眼喎斜, 中府則肢節廢, 中藏則性命危, 三者, 治各不同. 《東垣》
ZZ	中府者, 面顯五色, 有表證而脈浮, 惡風寒, 拘急不仁. 或中身之後, 或中身之前, 或中身之側, 皆曰中府, 其病多易治.
ZZ	中藏者, 脣吻不收, 舌不轉而失音, 鼻不聞香臭, 耳聾而眼瞀, 大小便秘結. 皆曰中藏. 其病多難治.
ZZ	大抵中府者, 多着四肢, 中藏者, 多滯九竅. 《易老》
ZZ	中血脈而外有六經之形證, 則從小續命湯加減, 及疏風湯治之.
ZZ	中府者, 先以加減續命湯, 隨證發其表. 如兼中藏, 則內有便尿之阻隔. 宜以三化湯, 或局方麻仁丸方見大便ㆍ滋潤湯. 外無六經之形證, 內無便尿之阻隔, 宜養血通氣. 大秦芃湯ㆍ羌活愈風湯ㆍ養榮湯.
ZZ	中藏者, 痰塞昏冒, 宜至寶丹之類鎭墜, 或活命金丹ㆍ牛黃定志丸ㆍ祛風至寶丹.
ZZ	風中五藏, 舌瘖眼瞀, 宜排風湯ㆍ加減排風湯.
ZZ	但手足不遂, 言語蹇澁, 當從愈風湯, 以行中道. 久服大風悉去. 治病之法, 不可失于通塞. 或一氣之微汗, 加麻黃 一錢, 或一旬之通利, 加大黃 二錢. 此爲常治之法, 久則淸濁自分, 榮衛自和矣. 《易老》
DP	小續命湯
SS	治卒中風, 不省人事, 喎斜, 癱瘓, 瘖瘂, 麻木, 眩暈, 初中無汗表實等, 及治一切諸風證. 防風 一錢半, 防己ㆍ肉桂ㆍ杏仁ㆍ黃芩ㆍ白芍藥ㆍ人參ㆍ川芎ㆍ麻黃ㆍ甘草 各一錢, 附子(炮) 五分. 右剉, 作一貼, 入薑 三片, 棗 二枚, 水煎服. 《入門》
SS	一方, 無防己ㆍ附子, 有當歸ㆍ石膏. 有熱, 用白附子.
SS	凡中風六脈浮緊, 風氣太盛, 心火暴升, 痰涎壅遏於經絡之中, 宜用小續命湯. 用附子以其禀雄壯之資, 而有斬關奪將之勢. 能引人參輩幷行於十二經, 以追復其散失之元陽. 又引麻黃ㆍ防風ㆍ杏仁輩, 發表開腠理, 以驅散其在表之風寒. 引當歸ㆍ川芎輩, 入血分, 行血養血, 以滋養其虧損之眞陰. 或加石膏ㆍ知母, 以降胃火, 或加黃芩, 以淸肺金. 若病勢稍退, 精神稍復, 輒當改用丹溪之法, 以補氣血淸痰之劑, 以調養其本氣. 此急則治其標, 與夫標而本之之治也. 《正傳》
DP	疏風湯
SS	治風中府, 手足不仁. 先宜解表, 後用愈風湯調理. 羌活ㆍ防風ㆍ當歸ㆍ川芎ㆍ赤茯苓ㆍ陳皮ㆍ半夏ㆍ烏藥ㆍ白芷ㆍ香附子 各八分, 桂枝ㆍ細辛ㆍ甘草 各三分. 右剉, 作一貼, 入薑 三片, 水煎服. 《回春》
DP	加減續命湯
SS	治風中府. 今人不分表裏虛實, 故張易老授東垣, 以六經加減之法.
SS	太陽中風, 無汗惡寒, 麻黃續命主之. 本方倍, 麻黃ㆍ防風ㆍ杏仁. 有汗惡風, 桂枝續命主之. 本方, 倍桂枝ㆍ芍藥ㆍ杏仁.
SS	陽明中風, 無汗身熱, 不惡寒, 白虎續命主之. 本方, 倍桂枝ㆍ黃芩, 加葛根一錢四分.
SS	太陰中風, 無汗身涼, 附子續命主之. 附子加一倍, 甘草加二錢一分, 乾薑加七分.
SS	少陰中風, 有汗無熱, 桂枝續命主之. 本方, 倍桂枝ㆍ附子ㆍ甘草.
SS	六經混淆, 繫之於少陽厥陰, 或肢節攣痛, 或麻木不仁, 宜羌活連翹續命主之. 本方一兩, 加羌活一錢, 連翹一錢半. 《正傳》
DP	三化湯
SS	治府藏俱中風, 便尿阻隔不利. 厚朴ㆍ大黃ㆍ枳實ㆍ羌活 各等分. 右剉, 一兩作一貼, 水煎服, 日二三次, 微利卽止. 《易老》
DP	養榮湯
SS	治風中血脈, 外無六經之形證, 內無便尿之阻隔, 但肢不能擧, 口不能言, 或痰迷不省. 當歸ㆍ川芎ㆍ白芍藥ㆍ生地黃ㆍ麥門冬ㆍ遠志ㆍ石菖蒲ㆍ陳皮ㆍ烏藥ㆍ白茯苓ㆍ枳實ㆍ黃連ㆍ防風ㆍ羌活ㆍ秦芃ㆍ半夏ㆍ南星ㆍ甘草 各六分. 右剉, 作一貼, 入薑 三片, 竹茹 一塊, 水煎服. 《回春》
DP	排風湯
SS	治風中五藏, 精神恍惚, 手足不仁, 口眼喎斜. 獨活ㆍ麻黃ㆍ赤茯苓 各一錢, 白朮ㆍ肉桂ㆍ川芎ㆍ杏仁ㆍ白芍藥ㆍ防風ㆍ當歸ㆍ甘草 各八分, 白鮮皮五分. 右剉, 作一貼, 入薑三棗二, 水煎服. 《局方》
DP	加減排風湯
SS	治同上. 通治五藏風. 天麻二錢, 蒼朮一錢, 防風ㆍ川芎ㆍ羌活ㆍ獨活 各八分, 麻黃 七分, 白鮮皮ㆍ當歸ㆍ白芍藥ㆍ白朮ㆍ半夏ㆍ赤茯苓ㆍ黃芩ㆍ杏仁ㆍ甘草 各四分. 右剉, 作一貼, 入薑三片, 水煎服. 《醫鑑》
DP	大秦芃湯
SS	治中風, 外無六經之形證, 內無便尿之阻隔, 知爲血弱不能養筋, 故手足不能運動, 舌强不能言語, 宜養血而筋自榮, 此主之. 秦芃ㆍ石膏 各一錢, 羌活ㆍ獨活ㆍ川芎ㆍ白芷ㆍ生地黃ㆍ熟地黃ㆍ當歸ㆍ白芍藥ㆍ黃芩ㆍ白茯苓ㆍ防風ㆍ白朮ㆍ甘草 各七分, 細辛三分. 右剉, 作一貼, 水煎服, 不拘時. 《易老》
DP	羌活愈風湯
SS	治風中府中藏, 先以本藥治之, 後用此藥調理. 《回春》
SS	凡中風, 內邪已除, 外邪已盡, 當服此藥, 以行導諸經. 久則大風悉去, 淸濁自分, 榮衛自和矣. 蒼朮ㆍ石膏ㆍ生地黃 各六分, 羌活ㆍ防風ㆍ當歸ㆍ蔓荊子ㆍ川芎ㆍ細辛ㆍ黃芪ㆍ枳殼ㆍ人參ㆍ麻黃ㆍ白芷ㆍ甘菊ㆍ薄荷ㆍ枸杞子ㆍ柴胡ㆍ知母ㆍ地骨皮ㆍ獨活ㆍ杜冲ㆍ秦芃ㆍ黃芩ㆍ白芍藥ㆍ甘草 各四分, 肉桂 二分. 右剉, 作一貼, 入薑 三片, 水煎朝夕服. 或以此湯, 空心嚥下, 二參丹, 臨臥嚥下, 四白丹. 《丹心》
SS	一名愈風湯. 《丹心》
SS	療肝腎虛, 筋骨弱, 語言難, 精神昏憒, 或瘦而偏枯, 或肥而不遂, 或恐而健忘, 或喜而多思. 思忘之道, 皆精不足也. 能安心養神, 調陰陽, 使無偏勝. 《易老》
DP	至寶丹
SS	治卒中急風, 不語, 不省人事, 及風中藏, 精神昏冒. 犀角ㆍ朱砂ㆍ雄黃ㆍ琥珀ㆍ玳瑁 各一兩, 牛黃 五錢, 龍腦ㆍ麝香 各二錢半, 銀箔 五十片, 金箔 五十片(內半爲衣), 安息香(以酒濾去沙土淨) 一兩, 熬膏. 右爲末, 入安息香膏搜和勻, 一兩分作四十丸, 人參湯化下一丸, 一日二三服. 《局方》
SS	安息香, 性硬難化, 倉卒難用, 宜減半. 代煉蜜爲佳. 《俗方》
DP	滋潤湯
SS	治風中藏, 二便閉澁. 先服此, 後以愈風湯調理. 當歸ㆍ生地黃ㆍ枳殼ㆍ厚朴ㆍ檳榔ㆍ大黃ㆍ麻仁ㆍ杏仁 各一錢, 羌活 七分, 紅花(酒焙) 三分. 右剉, 作一貼, 水煎服. 《回春》


CC	卒中風救急
ZZ	初中倒時, 隨卽醒者, 宜治. 若不醒者, 宜搯人中至醒. 若痰涎壅塞者, 宜吐之, 口噤者, 亦宜吐之. 若口開手散遺尿者, 爲陽暴絶. 速宜大料參ㆍ芪補接之. 若眼戴上者, 宜灸之. 《綱目》
ZZ	氣虛卒倒, 濃煎人參黃芪湯, 加竹瀝ㆍ薑汁服. 《丹心》
ZZ	卒中昏倒, 不省, 牙噤, 涎潮, 口眼喎斜, 精神恍惚, 倉卒之際, 以手大指搯刻人中, 卽省. 或急令人將病者兩手兩足, 從上而下, 頻頻趕出四肢, 痰氣卽散, 免致攻心卽醒. 或急以三稜鍼, 刺手十指甲角十井穴, 將去惡血, 就以氣. 鍼刺合谷二穴, 人中一穴, 皆是良法. 如未效, 用通關散吹鼻, 卽提起頭頂髮, 候有嚔可治. 如口噤不開, 以破棺散擦之, 口卽開, 多灌香油加麝香 一二分, 或用薑汁及攝生飮之類. 若風痰壅結, 諸藥不效, 奪命散一服立愈. 《醫鑑》
ZZ	凡中風之證, 多是老年因怒而成. 盖怒火上升, 所以昏仆不省, 痰涎壅盛, 治宜豁痰瀉火. 豁痰, 宜省風湯, 瀉火, 宜防風通聖散方見下. 《丹心》
ZZ	卒中昏倒, 卽用開噤噴嚔法, 次用攝生飮煎湯, 調蘇合香元三丸灌下. 痰盛者, 加全蝎. 《直指》
ZZ	卒中風不省, 通用至寶丹ㆍ牛黃淸心元ㆍ龍腦蘇合元方見氣門ㆍ牛黃金虎丹, 以竹瀝ㆍ薑汁ㆍ香油ㆍ童便調和, 灌下. 《俗方》
DP	牛黃淸心元
SS	治卒中風, 不省人事, 痰涎壅塞, 精神昏憒, 言語蹇澁, 口眼喎斜, 手足不遂等證. 山藥 七錢, 甘草(炒) 五錢, 人參ㆍ蒲黃(炒)ㆍ神麴(炒) 各二錢半, 犀角 二錢, 大豆黃卷(炒)ㆍ肉桂ㆍ阿膠(炒) 各一錢七分半, 白芍藥ㆍ麥門冬ㆍ黃芩ㆍ當歸ㆍ防風ㆍ朱砂(水飛)ㆍ白朮 各一錢半, 柴胡ㆍ桔梗ㆍ杏仁ㆍ白茯苓ㆍ川芎 各一錢二分半, 牛黃 一錢二分, 羚羊角ㆍ麝香ㆍ龍腦 各一錢, 雄黃 八分, 白斂ㆍ乾薑(炮) 七分半, 金箔 一百二十箔(內四十箔爲衣), 大棗 二十枚(蒸取肉硏爲膏). 右爲末, 棗膏入煉蜜和勻, 每一兩作十丸, 金箔爲衣, 每取一丸, 溫水化下. 《醫鑑》
DP	牛黃金虎丹
SS	治急中風, 不省, 身强, 口噤, 鼻乾, 面黑, 遍體壯熱, 汗出如油, 目瞪, 脣靑, 心神迷悶, 形體如醉, 痰涎壅塞, 胸喉中如拽鉅聲. 雄黃(水飛) 十五兩, 白礬(枯)ㆍ天竺黃ㆍ牛膽製南星 各二兩五錢, 天雄(炮) 一兩二錢半, 膩粉ㆍ龍腦 各五錢, 牛黃 二錢半, 金箔 八十片(爲衣). 右末, 煉蜜和勻, 每一兩半分作十丸, 金箔爲衣. 每一丸, 新汲水和灌之, 扶坐使藥行. 良久, 以薄荷汁更化一丸灌之, 立愈. 如肥盛體虛, 多涎有風之人, 宜常以此藥隨身備急爲妙. 《局方》
SS	范子黙, 中風涎塞不語. 服金虎丹四丸, 氣不通, 涎不下, 魂魄飛揚, 如墮江湖中, 頃欲絶, 卽灸聽會ㆍ頰車ㆍ地倉ㆍ百會ㆍ肩髃ㆍ曲池ㆍ風市ㆍ三里ㆍ絶骨ㆍ耳前髮際ㆍ大椎ㆍ風池, 氣遂通, 吐痰一椀, 繼又下十餘行, 伏枕半月, 遂平. 此盖灸百會之力, 其吐瀉, 乃服金虎丹之功也. 《資生》
DP	攝生飮
SS	治卒中風, 不省無熱者, 用此. 南星(炮)ㆍ半夏(製) 各一錢半, 木香ㆍ蒼朮ㆍ細辛ㆍ石菖蒲ㆍ甘草 各一錢. 右剉, 作一貼, 入薑 七片, 水煎服. 《回春》
DP	省風湯
SS	治卒中風, 不省有熱者, 用此. 防風ㆍ南星(炮) 各二錢, 半夏(製)ㆍ黃芩ㆍ甘草 各一錢. 右剉, 作一貼, 薑十片, 水煎服. 與導痰湯方見痰飮相合, 煎服尤妙, 可以散風豁痰降火.
SS	一名小省風湯.
DP	奪命散
SS	治卒中風, 涎潮氣塞, 口噤目瞪, 破傷風, 搐搦, 小兒驚風, 危急之疾. 天南星ㆍ(甛)葶藶ㆍ白芷ㆍ半夏ㆍ巴豆(去殼不去油) 各等分. 右爲末, 每半錢, 薑汁一呷調下卽效. 凡口噤藥不下者, 宜用此. 《醫鑑》


CC	開噤法
ZZ	卒中風, 口噤不開, 難於下藥, 宜用開關散ㆍ破棺散, 巴豆熏法, 龜尿解噤法.
ZZ	口噤者, 以烏梅肉, 和南星ㆍ細辛末, 以中指蘸藥擦牙, 口自開. 《直指》
ZZ	三陽之筋, 幷絡入頷頰, 挾於口. 諸陽爲風寒所客, 則筋急, 故口噤不開. 《資生》
DP	開關散
SS	治卒中風, 目瞑牙噤. 天南星末 五分, 龍腦一字. 右硏和, 以中指蘸藥末, 揩齒二三十度, 其口自開. 每用半錢至一字, 端午日合尤佳. 《入門》
SS	一名破棺散. 《醫鑑》
DP	巴豆熏法
SS	治卒中風, 口噤不省. 巴豆(去殼), 紙包槌油去豆, 以紙作撚條, 送入鼻內. 或加皂角末尤良. 或以前紙撚, 燒烟熏鼻內亦可. 《回春》
DP	龜尿解噤
SS	治中風, 口噤不語. 取烏龜尿少許, 點舌下神妙. 取尿法, 以龜坐荷葉上, 用猪鬃鼻內刺之. 《類聚》


CC	取嚔法
ZZ	卒中風不省, 先以皂角ㆍ細辛末, 或南星ㆍ半夏末, 吹入鼻中, 候有嚔可治, 無嚔不可治. 《直指》
ZZ	卒中昏悶, 先用通關散探鼻, 令噴嚔, 次用蘇合香元行氣方見氣門, 徐服順氣疏風豁痰等藥. 其有牙關緊閉, 亦用通關散, 搐鼻噴嚔卽開. 《得效》
ZZ	取嚔, 宜用通頂散ㆍ搐鼻通天散.
DP	通關散
SS	治卒中, 不省, 口噤, 氣塞. 細辛ㆍ皂角ㆍ薄荷ㆍ雄黃 各一錢. 右爲末, 每少許, 吹入鼻中, 有嚔可治, 無嚔不可治. 《得效》
SS	一方, 南星ㆍ半夏ㆍ皂角 等分爲末, 用如上法, 亦名通關散. 《醫鑑》
DP	通頂散
SS	治卒中, 不省. 吹鼻卽甦. 石膏 二錢, 藜蘆ㆍ川芎ㆍ細辛ㆍ人參ㆍ甘草 各四分. 右爲末, 每取一字, 吹入鼻中, 卽提起頂中髮卽甦. 有嚔可治, 無嚔不可治. 《丹心》
DP	搐鼻通天散
SS	治同上. 川芎ㆍ細辛ㆍ藜蘆ㆍ白芷ㆍ防風ㆍ薄荷ㆍ皂角. 右等分爲末, 用如上法. 《丹心》


CC	取吐法
ZZ	卒中風, 暴仆昏悶, 不省人事, 或痰涎壅塞, 舌强不語, 兩寸脈浮大而實. 急以瓜蔕藜蘆等藥吐之, 以遏其勢. 《正傳》
ZZ	卒中風, 痰壅盛者, 口眼喎斜者, 不能言者, 皆當用吐法. 輕者, 用瓜蔕 一錢, 或稀涎散, 或鰕汁. 重者一作急, 用藜蘆 五分或三分, 加麝香少許, 爲末, 虀汁調和, 灌入鼻內, 吐痰出. 如口不噤者, 灌入口內, 吐痰出. 一吐不效, 再吐之. 亦有虛而不可吐者. 《丹心》
ZZ	痰盛者, 吐之, 宜稀涎散ㆍ瓜蔕散方幷見吐門ㆍ皂角散ㆍ巴豆丸.
DP	鰕汁方
SS	吐出風痰. 鰕半斤, 入醬ㆍ葱ㆍ薑等料物, 水煮. 先喫鰕, 次飮汁, 後以鵝翎探引吐痰出. 用鰕者, 盖引其風出耳. 《丹心》
DP	皂角散
SS	治卒中痰塞. 皂角ㆍ蘿葍子 等分爲末, 每二錢, 水煎盡服卽吐. 《醫林》
SS	一名蘿葍膏. 《得效》
DP	巴豆丸
SS	治卒中風, 痰塞垂死. 巴豆 二枚(去皮膜), 白礬(如拇指大) 一塊(爲末). 右二味, 瓦上煆, 令豆焦赤爲度, 蜜丸芡實大. 每一丸, 綿裹, 放患人口中近喉處, 良久吐痰, 立愈. 《本事》


CC	熏法
ZZ	唐王太后中風, 不能言, 脈沈而口噤. 許胤宗曰, 旣不能下藥, 宜以湯氣熏之, 藥入腠理, 周時可差. 濃煎黃芪防風湯數斛, 置于床下, 氣如烟霧熏之, 其夕便得語. 《衍義》
ZZ	中風脈沈口噤, 非大補不可. 若用有形湯藥, 緩不及事. 熏以黃芪防風湯, 使口鼻俱受之. 此非智者通神之法, 不能迴也. 盖人之口通乎地, 鼻通乎天. 口以養陰, 鼻以養陽. 天主淸, 故鼻不受有形而受無形. 地主濁, 故口受有形而兼乎無形也. 《丹心》


CC	不治證
ZZ	卒中風, 口開, 手散, 眼合, 遺尿, 鼻聲如鼾者, 五藏氣絶也. 盖口開者, 心絶, 手散者, 脾絶, 眼合者, 肝絶, 遺尿者, 腎絶, 聲如鼾者, 肺絶也. 若見一, 猶可用工. 若面赤時黑, 主陽氣上散, 腎水反克心火. 兼遺尿, 口開, 氣喘者, 斷不可效也. 《綱目》
ZZ	五藏氣絶, 速宜大料參ㆍ芪濃煎湯救之. 及臍下大艾炷多灸之, 亦可轉死迴生也. 《綱目》
ZZ	肉脫, 筋痛, 髮直, 搖頭, 上竄, 面赤如粧, 汗綴如珠, 吐沫直視者, 皆不可治. 《丹心》
ZZ	中藏之絡者, 口眼俱閉, 可治, 如口開, 眼合, 手散, 遺尿, 鼻聲如鼾, 及大吐大瀉, 下血吐血者, 皆死. 《入門》
ZZ	口開者, 心氣閉絶也. 遺尿者, 腎氣閉絶也. 手散者, 脾氣閉絶也. 眼合者, 肝氣閉絶也. 鼻鼾者, 肺氣閉絶也. 皆不治. 五證中, 纔見一證, 猶可治. 盖初中則眼合者多, 痰上則鼻鼾者亦多. 惟遺尿口開俱見爲惡. 心爲五藏主, 腎爲五藏根, 誠不可閉絶也. 《得效》
ZZ	動止筋痛, 名曰筋枯, 不治. 無血滋筋故也. 又肝木克脾土, 大便洞泄者, 亦不治. 《丹心》


CC	暴仆
ZZ	與卒中風救急, 同參看.


CC	暴瘖
ZZ	凡語澁皆屬風. 《綱目》
ZZ	腎虛爲厲風所傷, 語音蹇吃, 或口喎, 脚胻枯細緩弱, 或耳聾, 腰背相引痛, 腎瀝湯ㆍ地黃飮子, 主之.
ZZ	內經曰, 內奪而厥, 則爲瘖痱, 此腎虛也. 少陰不至者, 厥也. 註曰, 痱, 廢也. 腎氣內奪, 則舌瘖足廢.
ZZ	中風瘖瘂, 宜用淸心散ㆍ加味轉舌膏ㆍ轉舌膏方幷見言語ㆍ正舌散ㆍ解語丸ㆍ淸神解語湯ㆍ資壽解語湯.
DP	腎瀝湯
SS	治腎藏風, 語音蹇吃. 羊腎 一具, 生薑 二兩(切), 磁石碎 一兩七錢, 以水一斗煮取五升, 乃入玄參ㆍ白芍藥ㆍ白茯苓 各一兩二錢半, 黃芪ㆍ川芎ㆍ五味子ㆍ桂心ㆍ當歸ㆍ人參ㆍ防風ㆍ甘草 各一兩, 地骨皮 五錢, 幷剉再煮, 取二升去滓, 分三服. 《得效》
DP	地黃飮子
SS	治中風舌瘖足廢, 腎虛弱, 其氣厥, 不至舌下. 熟地黃ㆍ巴戟ㆍ山茱萸ㆍ肉蓯蓉ㆍ石斛ㆍ遠志ㆍ五味子ㆍ白茯苓ㆍ麥門冬 各一錢, 附子(炮)ㆍ肉桂ㆍ石菖蒲 各五分. 右剉, 作一貼, 入薑 三片, 棗 二枚, 薄荷 少許, 同煎, 空心服. 《河間》
DP	正舌散
SS	治中風舌强語澁, 神妙. 薄荷(焙) 二兩, 赤茯苓 一兩, 蝎梢 二錢半. 右爲末, 每一二錢, 溫酒調下. 《得效》
SS	一方, 茯神心 一兩, 炒用. 名茯神散. 《寶鑑》
DP	轉舌膏
SS	治中風舌强不語. 卽凉膈散方見火門, 加石菖蒲ㆍ遠志, 爲末, 蜜丸彈子大. 朱砂爲衣, 每一丸, 薄荷湯化下. 《入門》
DP	解語丸
SS	治中風語言不正. 白附子ㆍ石菖蒲ㆍ遠志ㆍ全蝎ㆍ羌活ㆍ天麻ㆍ南星牛膽製ㆍ白殭蠶. 右等分爲末, 蜜丸菉豆大. 每五七十丸, 薑湯呑下. 《海藏》
DP	淸神解語湯
SS	治中風, 痰迷心竅, 言語蹇澁, 或不省人事. 南星ㆍ半夏(二味, 同白礬ㆍ生薑ㆍ皂角, 水浸三日曬乾) 各一錢, 當歸ㆍ川芎ㆍ白芍藥ㆍ生地黃ㆍ麥門冬ㆍ遠志ㆍ石菖蒲ㆍ陳皮ㆍ白茯苓ㆍ烏藥ㆍ枳實ㆍ黃連ㆍ防風ㆍ羌活ㆍ甘草 各五分. 右剉, 作一貼, 入薑 三片, 竹茹 一團, 水煎, 入童便ㆍ薑汁ㆍ竹瀝, 調服. 《醫鑑》
DP	資壽解語湯
SS	治風中心脾, 舌强不語. 盖心之別脈, 系于舌本, 脾之脈, 挾咽連舌本, 散舌下故也. 羚羊角ㆍ桂皮 各一錢, 羌活ㆍ甘草 各七分半, 防風ㆍ附子(炮)ㆍ酸棗仁ㆍ天麻 各五分. 右剉, 作一貼, 水煎, 入竹瀝 五匙, 薑汁 一匙服. 《入門》


CC	精神蒙昧
ZZ	風中藏昏冒, 宜用至寶丹ㆍ牛黃淸心元方幷見上.
ZZ	夢昧者, 卽昏冒茫昧也, 精神不爽, 如有物以蒙蔽也. 《綱目》
ZZ	中風者, 多昏冒, 氣不淸利, 宜四白丹ㆍ二參丹ㆍ牛黃定志丸ㆍ活命金丹ㆍ祛風至寶丹.
DP	四白丹
SS	治中風昏冒. 能淸肺氣養魄. (甛)竹葉 三兩, 白芷 一兩, 白朮ㆍ縮砂ㆍ白茯苓ㆍ香附子ㆍ防風ㆍ川芎ㆍ人參ㆍ甘草 各五錢, 羌活ㆍ獨活ㆍ薄荷 各二錢半, 細辛ㆍ知母 各二錢, 藿香ㆍ白檀 各一錢半, 龍腦ㆍ牛黃 各半錢, 麝香 一字. 右爲末蜜和, 每一兩作十丸. 臨臥, 細嚼一丸, 以愈風湯方見上送下. 《易老》
DP	二參丹
SS	治中風健忘. 養神定志和血. 丹參ㆍ熟地黃ㆍ天門冬 各一兩半, 麥門冬ㆍ白茯苓ㆍ甘草 各一兩, 人參ㆍ遠志ㆍ石菖蒲ㆍ朱砂 各五錢. 右爲末, 蜜丸梧子大, 空心, 以愈風湯送下. 《易老》
SS	一名二丹丹.
DP	活命金丹
SS	治風中藏, 神不淸. 大黃 一兩半, 桂心ㆍ芒硝 各一兩, 眞珠ㆍ牛黃ㆍ靑黛ㆍ犀角ㆍ薄荷 各五錢, 辰砂 四錢(內二錢爲衣), 麝香ㆍ龍腦 各二錢, 板藍根ㆍ貫衆ㆍ乾葛ㆍ甘草 各七錢. 右爲末, 蜜水浸蒸餠和勻, 每兩作十丸, 就濕以朱砂爲衣. 再用金箔四十片爲衣, 每一丸. 如療風毒, 茶淸化下. 臘月收合妙. 《綱目》
DP	牛黃定志丸
SS	治心藏中風, 昏冒精神不守. 此藥壓驚鎭心, 化涎安神. 朱砂(水飛)ㆍ半夏(薑製) 各二兩, 雄黃(水飛)ㆍ天麻ㆍ烏蛇肉ㆍ甘草 各一兩, 琥珀 七錢半, 牛黃ㆍ龍腦ㆍ全蝎ㆍ白殭蠶(炒)ㆍ白附子(炮)ㆍ牛膽製南星 各五錢, 麝香 二錢半. 右爲末, 蜜丸芡仁大. 每一丸, 以人參薄荷湯嚼下. 《丹心》
DP	祛風至寶丹
SS	治風中藏, 昏冒及風熱. 滑石 一兩半, 川芎ㆍ當歸 各一兩二錢半, 甘草 一兩, 防風ㆍ白芍藥 各七錢半, 白朮 六錢半, 石膏ㆍ黃芩ㆍ桔梗ㆍ熟地黃ㆍ天麻ㆍ人參ㆍ羌活ㆍ獨活 各五錢, 梔子 三錢, 連翹ㆍ荊芥ㆍ薄荷ㆍ麻黃ㆍ芒硝ㆍ黃連ㆍ大黃ㆍ黃柏ㆍ細辛ㆍ全蝎 各二錢半. 右爲末, 蜜丸彈子大. 每一丸細嚼, 茶酒任下. 此乃防風通聖散, 加九味也. 《丹心》


CC	口眼喎斜
ZZ	風中血脈, 則口眼喎斜. 《東垣》
ZZ	自其邪氣之入人也, 邪氣反緩, 正氣反急, 正氣引邪, 爲喎噼, 爲竄視, 爲掣縱, 爲搐搦, 爲癱瘓, 爲反張. 在於陽, 則皮膚緩, 在於陰, 則腹皮急. 緩則四肢不能收, 急則一身不能仰. 《直指》
ZZ	風邪初入反緩, 正氣反急, 以致口眼喎斜, 或左或右. 急搯人中, 拔頂髮, 灸耳垂珠下三五壯. 外用南星ㆍ草烏 各一兩, 白芨 一錢, 白殭蠶 七枚, 爲末薑汁調, 塗喎處, 正卽洗去. 內用正舌藥. 白附子ㆍ白殭蠶ㆍ全蝎 等分爲末, 酒調二錢服. 《入門》
ZZ	口眼喎斜者, 多屬胃土. 風木不及, 金乘之, 土寡于畏也. 內經曰, 木不及曰委和. 委和之紀, 其動緛戾拘緩. 緛者, 縮短也. 戾者, 口目喎斜也. 拘者, 筋脈拘强也. 緩者, 筋脈弛縱也. 木爲金乘, 則縮短牽引而喎斜拘强也. 木弱則土寡于畏, 故土兼化而緩縱也. 《綱目》
ZZ	口眼喎斜之證, 大率在胃, 而有筋脈之分. 經云, 足陽明, 手太陽筋急, 則口目爲僻, 眥急不能卒視. 此胃土之筋爲邪也. 經云, 足陽明脈, 挾口, 環脣. 所生病者, 口喎脣斜. 此胃土之脈爲邪也. 《綱目》
ZZ	口眼喎斜, 宜用淸陽湯ㆍ秦芃升麻湯ㆍ不換金丹ㆍ牽正散ㆍ理氣祛風散ㆍ淸痰順氣湯ㆍ犀角升麻湯ㆍ天仙膏.
DP	淸陽湯
SS	治中風, 口喎斜, 頰顋急緊. 此胃中火盛, 必汗不止, 小便數. 升麻ㆍ黃芪ㆍ當歸身 各二錢, 葛根 一錢半, 甘草(灸) 一錢, 蘇木ㆍ甘草(生) 各五分, (酒)黃柏ㆍ紅花ㆍ桂枝 各二分. 右剉, 作一服, 酒三盞煎至一盞, 三分溫服. 《東垣》
DP	秦芃升麻湯
SS	治風中手足陽明經, 口眼喎斜. 升麻ㆍ葛根ㆍ白芍藥ㆍ人參ㆍ甘草 各一錢半, 秦芃ㆍ白芷ㆍ防風ㆍ桂枝 各七分. 右剉, 作一貼, 入(連根)葱白 三莖, 水煎服, 食後. 《寶鑑》
DP	不換金丹
SS	治中風口喎. 薄荷 三兩, 荊芥穗ㆍ白殭蠶ㆍ防風ㆍ天麻ㆍ甘草 各一兩, 川烏(生)ㆍ白附子ㆍ羌活ㆍ細辛ㆍ川芎ㆍ蝎梢ㆍ藿香 各五錢. 右爲末, 蜜丸彈子大. 茶淸嚼下一丸. 如喎向左, 以此藥塗右腮便正. 《丹心》
DP	牽正散
SS	治中風喎斜. 白附子ㆍ白殭蠶ㆍ全蝎(幷生用) 各等分. 右爲末, 每二錢, 熱酒調下. 《丹心》
DP	理氣祛風散
SS	治中風喎斜. 羌活ㆍ獨活ㆍ靑皮ㆍ陳皮ㆍ枳殼ㆍ桔梗ㆍ南星ㆍ半夏ㆍ烏藥ㆍ天麻ㆍ川芎ㆍ白芷ㆍ防風ㆍ荊芥ㆍ白芍藥ㆍ甘草 各六分. 右剉, 作一貼, 入薑 五片, 水煎服. 《醫鑑》
DP	淸痰順氣湯
SS	治風中經絡, 口眼喎斜. 南星ㆍ瓜蔞仁ㆍ荊芥穗ㆍ貝母ㆍ陳皮ㆍ蒼朮ㆍ官桂, 防風 各一錢, 黃連ㆍ黃芩(幷酒炒)ㆍ甘草 各六分. 右剉, 入薑 三片, 水煎, 入木香ㆍ沈香末 各五分, 調服. 《回春》
DP	犀角升麻湯
SS	治中風, 鼻額間痛, 脣口頰連髮際皆痛, 口不可開, 左額頰上如糊急, 手觸之則痛. 此足陽明經受風, 毒血凝滯而然. 犀角 一錢半, 升麻 一錢二分半, 防風ㆍ羌活 各一錢, 川芎ㆍ白附子ㆍ白芷ㆍ黃芩 各七分半, 甘草 五分. 右剉, 作一貼, 水煎服, 食後. 《寶鑑》
DP	天仙膏
SS	治卒中風, 口眼喎斜. 南星(大者) 一箇, 草烏(大者) 一箇, 白芨 二錢, 白殭蠶 七箇. 右爲末, 生鱔魚血調成膏, 付喎處. 覺正便洗去. 《得效》


CC	手足癱瘓
ZZ	凡風中府, 則肢節廢. 又云, 中府者, 多着四肢. 《易老》
ZZ	左不遂曰癱, 右不遂曰瘓. 因氣血虛, 而痰火流注也. 血虛, 則痰火流注於左而爲左癱, 氣虛, 則痰火流注於右而爲右瘓. 急治則愈, 久則痰火鬱結而難治. 治法, 左癱, 宜補血兼散痰火. 四物湯方見血門, 加竹瀝ㆍ薑汁ㆍ桃仁ㆍ紅花ㆍ白芥子. 右瘓, 宜補氣兼散痰火, 四君子湯方見氣門, 合二陳湯方見痰飮, 加竹瀝ㆍ薑汁ㆍ白芥子. 《丹心》
ZZ	痛者爲實, 先用二陳湯, 後用防風通聖散, 或河間換骨丹之類. 不痛者爲虛. 左癱, 服四物湯, 右瘓, 服四君子湯, 俱加竹瀝ㆍ薑汁. 《入門》
ZZ	中風, 皆半身不遂, 其有遷延歲月不死者何也. 曰, 如木之根本未甚枯, 而一邊之枝幹先萎耳. 經曰, 根于中者, 命曰神機, 神去則機息. 夫神機未息, 亦猶氣化之未絶耳. 故半身雖不運用, 然亦未至於機息而死也. 《正傳》
ZZ	癱者, 坦也. 筋脈弛縱, 坦然而不擧也. 瘓者, 渙也. 血氣散漫, 渙然而不用也. 《正傳》
ZZ	中風大法, 一曰偏枯, 半身不遂, 二曰, 風痱, 四肢不擧, 卽全身不遂也. 《千金》
ZZ	半身不遂, 失音不語, 亦謂之腲腿風. 《三因》
ZZ	半身不遂, 男女皆有此患, 但男尤忌左, 女尤忌右. 若得此疾, 風藥不宜暫闕, 常宜身上有灸瘡可也. 《資生》
ZZ	宜用加減潤燥湯ㆍ祛風除濕湯ㆍ加味大補湯ㆍ天台散ㆍ星附散ㆍ換骨丹方見下ㆍ全生虎骨散ㆍ舒筋保安散ㆍ秘方ㆍ疏風順氣湯.
DP	加減潤燥湯
SS	治左半身不遂屬血虛與死血. 白芍藥(酒炒) 二錢, 當歸 一錢二分, 川芎ㆍ白茯苓ㆍ白朮ㆍ南星ㆍ半夏ㆍ天麻 各一錢, 生地黃(酒炒)ㆍ熟地黃(薑汁炒)ㆍ陳皮(鹽水洗)ㆍ牛膝(酒洗)ㆍ黃芩(酒炒)ㆍ酸棗仁(炒) 各八分, 桃仁ㆍ羌活ㆍ防風ㆍ薄桂 各六分, 紅花(酒洗)ㆍ甘草(灸) 各四分, 黃柏(酒炒) 三分. 右剉, 作二貼, 水煎, 入竹瀝ㆍ薑汁調服. 《回春》
SS	一名愈風潤燥湯. 《醫鑑》
DP	祛風除濕湯
SS	治右半身不遂, 屬氣虛與濕痰. 白朮 一錢二分, 白茯苓ㆍ當歸(酒洗)ㆍ陳皮ㆍ赤芍藥ㆍ半夏ㆍ蒼朮ㆍ烏藥ㆍ枳殼ㆍ羌活ㆍ黃連ㆍ黃芩(幷酒炒) 各一錢, 人參ㆍ川芎ㆍ桔梗ㆍ防風 各八分, 白芷 七分, 甘草(灸) 五分. 右剉分二貼, 入薑五片, 水煎服. 《回春》
DP	加味大補湯
SS	治左右癱瘓. 此氣血太虛也. 黃芪(蜜炒)ㆍ人參ㆍ白朮ㆍ白茯苓ㆍ當歸(酒洗)ㆍ川芎ㆍ白芍藥ㆍ熟地黃 各七分, 烏藥ㆍ牛膝(酒洗)ㆍ杜冲(酒炒)ㆍ木瓜ㆍ防風ㆍ羌活ㆍ獨活ㆍ薏苡仁 各五分, 附子(炮)ㆍ沈香ㆍ木香ㆍ肉桂ㆍ甘草 各三分. 右剉, 作一貼, 入薑 三片, 棗 二枚, 水煎服. 《回春》
DP	天台散
SS	治中風癱瘓疼痛. 烏藥ㆍ陳皮ㆍ麻黃ㆍ川芎ㆍ枳殼ㆍ白殭蠶ㆍ桔梗ㆍ白芷ㆍ乾薑ㆍ防風ㆍ羌活ㆍ天麻ㆍ當歸ㆍ續斷ㆍ威靈仙ㆍ甘草 各六分, 乳香ㆍ沒藥ㆍ麝香 各三分. 右剉, 作一貼, 水煎, 入乳ㆍ沒ㆍ麝三味細末, 調服. 《醫鑑》
DP	星附散
SS	治中風只手足嚲曳. 南星ㆍ半夏(幷薑製)ㆍ人參ㆍ附子(炮)ㆍ白附子ㆍ白茯苓ㆍ川烏ㆍ白殭蠶 各一錢, 沒藥 五分. 右剉, 作一貼, 酒水各半煎, 服得汗爲度. 《丹心》
DP	全生虎骨散
SS	治半身不遂, 肌肉乾瘦. 名曰偏枯, 忌用發汗之劑. 惟當潤筋去風. 當歸 一兩半, 赤芍藥ㆍ續斷ㆍ白朮ㆍ藁本ㆍ虎骨 各一兩, 烏蛇肉 五錢. 右爲末, 每二錢, 溫酒食後調下. 骨中疼痛, 加生地黃 一兩. 《丹心》
DP	舒筋保安散
SS	治癱瘓風, 筋脈拘攣, 走注疼痛. 木瓜 五兩, 萆薢ㆍ五靈脂ㆍ牛膝ㆍ續斷ㆍ白殭蠶ㆍ烏藥ㆍ松節ㆍ白芍藥ㆍ天麻ㆍ威靈仙ㆍ黃芪ㆍ當歸ㆍ防風ㆍ虎骨 各一兩. 右剉, 以好酒一斗浸封口, 過二七日取藥出, 焙乾擣爲細末. 每服二錢, 以藥酒半盞調下. 如酒盡, 以米飮調下. 《丹心》
DP	疏風順氣湯
SS	治中風半身不遂, 或全體不能擧動. 因元氣虛弱, 兼酒色之過而更挾外邪也. 人參ㆍ防風ㆍ麻黃ㆍ羌活ㆍ升麻ㆍ桔梗ㆍ石膏ㆍ黃芩ㆍ荊芥穗ㆍ天麻ㆍ南星ㆍ薄荷ㆍ葛根ㆍ芍藥ㆍ杏仁ㆍ當歸ㆍ川芎ㆍ白朮ㆍ細辛ㆍ皂角 各五分. 右剉, 作一貼, 入薑 五片, 水煎, 更入竹瀝半盃服之. 外以艾灸治風穴, 得微汗而愈. 《正傳》
DP	秘方
SS	治癱瘓如神. (熟)牛骨內髓 一椀, (煉熟)蜜 一斤, 二味濾過, 入(炒)麪 一斤, (炒)乾薑(末) 三兩, 拌勻如彈子大. 一日服三四丸, 細嚼溫酒下, 大效. 《回春》


CC	四肢瘈瘲搐搦爲風疾
ZZ	瘛者, 筋脈急也. 瘲者, 筋脈緩也. 急則引而縮, 緩則縱而伸. 或縮或伸, 動而不止, 名曰瘈瘲. 俗謂之搐者, 是也. 《類聚》
ZZ	瘈瘲者, 令肌肉跳動也. 搐搦者, 瘈瘲之甚也. 瘛爲縮, 瘲爲伸. 《河間》
ZZ	搐搦者, 手足牽引, 一伸一縮也. 《回春》
ZZ	四肢漐習者, 爲四肢動而不止, 似瘈瘲而無力, 不得伸縮者也. 《類聚》
ZZ	中風, 搐搦之時, 不可捉住手足, 捉住則涎不歸, 手足當不隨, 但寬抱之可也. 《得效》


CC	痰涎壅盛
ZZ	風病皆痰爲患, 故治以開關化痰爲先. 急則祛風, 緩則順氣, 久則活血. 如眞氣漸復, 痰飮漸消, 尙有風邪未退, 以羌活愈風湯調之. 《入門》
ZZ	初中痰壅盛者, 當先吐之, 吐後用他藥. 吐法見上
ZZ	凡人骨節皆有涎, 所以轉動滑利. 中風則涎上潮, 咽喉中袞響. 以藥壓下, 涎再歸骨節可也. 不可大吐. 出時間快意, 非久, 枯了手足, 不可不戒. 《得效》
ZZ	風痰壅盛, 宜用導痰湯方見痰飮ㆍ加減導痰湯ㆍ滌痰湯ㆍ大省風湯ㆍ沈香半夏湯ㆍ三生飮ㆍ靑州白元子ㆍ加味靑州白元子ㆍ蝎麝白元子ㆍ龍星丹ㆍ蘇靑元.
DP	導痰湯
SS	治中風痰盛, 語澁眩暈. 方見痰飮
SS	加香附子ㆍ烏藥ㆍ沈香ㆍ木香, 名曰, 順氣導痰湯.
SS	加黃芩ㆍ黃連, 名曰, 淸熱導痰湯.
SS	加羌活ㆍ白朮, 名曰, 祛風導痰湯.
SS	加遠志ㆍ菖蒲ㆍ芩ㆍ連ㆍ朱砂, 名曰, 寧神導痰湯. 《入門》
DP	加減導痰湯
SS	治中風痰盛, 不能言語. 熱者宜服. 南星ㆍ半夏(以皂角ㆍ白礬ㆍ生薑, 同煎湯浸透, 炒乾)ㆍ白茯苓ㆍ陳皮ㆍ白朮ㆍ桔梗ㆍ枳殼 各一錢, 黃芩ㆍ黃連ㆍ瓜蔞仁ㆍ人參ㆍ當歸ㆍ木香 各五分, 甘草 三分. 右剉, 作一貼, 入薑 三片, 水煎, 入竹瀝ㆍ薑汁調服. 《回春》
DP	滌痰湯
SS	治中風痰迷心竅, 舌强不能言. 半夏ㆍ南星(幷薑製) 各二錢, 枳實 一錢半, 茯苓ㆍ陳皮 各一錢, 石菖蒲ㆍ人參ㆍ竹茹 各五分, 甘草 三分. 右剉, 作一貼, 入薑五, 水煎服. 《丹心》
SS	此藥, 治中風不語. 豁痰淸熱, 利氣補虛, 可謂簡而當也. 《丹心》
DP	大省風湯
SS	治中風痰盛, 喎斜不遂. 防風ㆍ半夏(生) 各二錢, 川烏(生)ㆍ南星(生)ㆍ白附子(生)ㆍ木香ㆍ甘草 各一錢, 全蝎 三分. 右剉, 作一貼, 入薑 十片, 水煎服. 《入門》
DP	沈香半夏湯
SS	治中風痰盛. 祛痰醒脾, 和氣益心. 附子(炮) 一隻, 沈香(與附子等分), 人參 五錢, 半夏(製) 二錢, 南星(炮) 一錢. 右爲粗末, 每三錢, 水 二盞, 薑 十片, 煎至一盞, 空心服. 《資生》
DP	三生飮
SS	治卒中風痰塞, 昏仆不省, 脈沈, 無熱者可服. 南星(生) 二錢, 川烏(生)ㆍ白附子(生) 各一錢, 木香 半錢. 右剉, 作一貼, 入薑 十五片, 水煎服. 《局方》
SS	一名順氣散烏ㆍ附皆炮用. 《得效》
DP	靑州白元子
SS	治中風痰涎壅塞, 喎斜癱瘓, 一切風疾, 及婦人血風, 小兒驚風等證. 方見痰飮
DP	加味靑州白元子
SS	治中風壅塞, 喎斜癱瘓. 白附子ㆍ天南星ㆍ半夏ㆍ白薑 各二兩, 天麻ㆍ全蝎ㆍ白殭蠶 各一兩, 川烏 五錢. 右幷生爲細末, 薑汁麪糊和丸梧子大, 薑湯呑下五七十丸, 不拘時. 《丹心》
DP	蝎麝白元子
SS	治中風痰涎壅塞, 一切風疾, 他藥不能療者. 半夏 七兩, 南星 三兩, 白附子 二兩, 川烏ㆍ天麻ㆍ防風 各一兩, 全蝎 五錢, 麝香 半錢. 右幷生爲末, 薑汁糊和丸梧子大. 薑湯下三五十丸. 癱瘓風, 溫酒下日三服. 數日後, 當有汗便能舒展. 經三五日, 頻呵欠是應. 《得效》
DP	龍星丹
SS	治風熱壅痰涎盛, 昏冒眩暈. 牛膽南星ㆍ朱砂 各三錢, 黃芩ㆍ黃連 各二錢, 全蝎ㆍ防風ㆍ薄荷 各一錢, 片腦ㆍ牛黃ㆍ麝香 各三字, 加靑黛 一錢. 右爲末, 蜜丸櫻桃大, 別以朱砂爲衣, 每一丸, 噙化嚥下, 不拘時.
SS	凡風病, 多是濕土生痰, 痰生熱, 熱生風. 此方旣治風熱, 又兼理痰, 凡風熱痰無不治也. 《丹心》
DP	蘇靑元
SS	和氣宇, 散風痰. 靑州白元子末 三兩, 蘇合香元末 一兩, 右和勻, 薑汁糊和丸梧子大. 淡薑湯, 下三四十丸. 《丹心》


CC	中風熱證
ZZ	風者, 百病之始也, 善行而數變. 行者, 動也. 風因熱生, 熱勝則風動. 宜以靜勝其躁, 是養血也. 宜大秦芃湯方見上ㆍ天麻丸. 若藏府兼見, 或表裏兼攻, 宜防風通聖散. 《入門》
ZZ	風熱, 宜用小通聖散ㆍ人參羌活散ㆍ川芎石膏散ㆍ淸氣宣風散ㆍ透氷丹.
DP	天麻丸
SS	治風. 補血, 行榮衛, 壯筋骨. 生乾地黃 四兩, 羌活 三兩半, 當歸 二兩半, 天麻ㆍ牛膝ㆍ萆薢ㆍ玄參ㆍ杜冲ㆍ獨活 各一兩半, 附子(炮) 五錢. 右爲末, 蜜丸梧子大. 每百丸, 空心, 以溫酒或白湯呑下. 《醫鑑》
DP	防風通聖散
SS	治諸風熱, 或中風不語, 暴瘖語聲不出, 或洗頭風ㆍ破傷風, 諸般風搐, 小兒驚風, 積熱, 或瘡疹黑陷將死, 或傷寒疫癘, 不能辨明, 或風熱瘡疥, 或頭生白屑, 或面鼻生紫赤風刺癮疹, 肺風瘡, 或大風癩疾, 或風火鬱甚, 爲腹滿, 澁痛, 煩渴, 喘悶, 或熱極生風, 爲舌强口噤, 筋惕肉瞤, 或大小瘡腫惡毒, 或熱結, 大小便不通, 幷解酒傷熱毒. 《宣明》
SS	滑石 一錢七分, 甘草 一錢二分, 石膏ㆍ黃芩ㆍ桔梗 各七分, 防風ㆍ川芎ㆍ當歸ㆍ赤芍藥ㆍ大黃ㆍ麻黃ㆍ薄荷ㆍ連翹ㆍ芒硝 各四分半, 荊芥ㆍ白朮ㆍ梔子 各三分半. 右剉, 作一貼, 入薑 五片, 水煎服. 《入門》
SS	此方, 治熱風燥三者之總劑也. 《丹心》
DP	小通聖散
SS	治風熱頭痛咽疼頰腫. 羌活ㆍ防風ㆍ薄荷ㆍ當歸ㆍ梔子ㆍ大黃ㆍ川芎ㆍ桔梗 各一錢, 防己ㆍ甘草 各五分. 右剉, 作一貼, 入燈心 一團, 竹葉 七片, 同煎服. 《得效》
DP	人參羌活散
SS	治中風痰盛煩熱. 羌活ㆍ獨活ㆍ前胡ㆍ人參ㆍ防風ㆍ天麻ㆍ赤茯苓ㆍ薄荷ㆍ川芎ㆍ黃芩ㆍ枳殼ㆍ蔓荊子ㆍ桔梗ㆍ甘草 各七分. 右剉, 作一貼, 入薑 三片, 桑白皮 七寸, 同煎服. 《得效》
DP	川芎石膏散
SS	治與通聖散同. 能淸神爽志, 宣通氣血. 通聖散, 無麻黃ㆍ芒硝, 有寒水石ㆍ人參ㆍ縮砂. 劑法服法亦同. 《宣明》
DP	淸氣宣風散
SS	治風熱. 當歸ㆍ白朮ㆍ白芍藥 各一錢, 川芎ㆍ羌活ㆍ半夏ㆍ生地黃ㆍ白殭蠶 各八分, 蟬殼ㆍ赤茯苓 各六分, 防風ㆍ甘菊ㆍ枳殼ㆍ陳皮ㆍ荊芥ㆍ升麻ㆍ黃連ㆍ梔子 各五分, 甘草 三分. 右剉, 作一貼, 入薑 三片, 棗 二枚, 水煎服. 《醫林》
DP	透氷丹
SS	治風毒上攻, 頭面腫痒, 痰涎壅塞, 口乾, 胸煩, 下疰, 腰脚腫痛生瘡, 大小便秘澁, 及癱瘓風. 川烏 二兩(以江水浸半月, 三日一換水, 切作片焙乾, 用鹽一兩炒黃去鹽), 大黃ㆍ梔子ㆍ茯神ㆍ威靈仙ㆍ蔓荊子ㆍ益智ㆍ白茯苓ㆍ仙靈脾ㆍ天麻ㆍ白芷 各五錢, 香墨(燒醋淬細硏)ㆍ麝香 各一錢一字. 右爲末, 煉蜜搜和, 擣千杵旋, 圓芡實大. 用薄荷汁同, 溫酒化下二三丸. 《局方》


CC	中風虛證
ZZ	凡中風, 年逾五旬, 氣衰之際, 多有此疾. 壯年肥盛者, 亦有之, 亦是形盛氣衰而然也. 宜用萬金湯一作全ㆍ八寶回春湯.
DP	萬金湯
SS	治風. 補虛及手足風累驗. 續斷ㆍ杜冲ㆍ防風ㆍ白茯苓ㆍ牛膝ㆍ細辛ㆍ人參ㆍ桂皮ㆍ當歸ㆍ甘草 各八分, 川芎ㆍ獨活ㆍ秦芃ㆍ熟地黃 各四分. 右剉, 作一貼, 水煎服. 若手指無力, 不半劑可愈. 《得效》
DP	八寶回春湯
SS	治一切風虛諸證. 去風和氣活血, 大有神效. 夫氣血和平, 榮衛調順, 則風證自去. 白芍藥 一錢二分, 黃芪 八分, 白朮 六分, 茯神ㆍ半夏 各五分, 附子ㆍ人參ㆍ麻黃ㆍ黃芩ㆍ防己ㆍ香附子ㆍ杏仁ㆍ川芎ㆍ當歸ㆍ陳皮ㆍ防風ㆍ肉桂ㆍ乾薑ㆍ熟地黃ㆍ生乾地黃ㆍ甘草 各四分, 沈香ㆍ烏藥ㆍ川烏 各三分. 右剉, 作一貼, 入薑 三片, 棗 二枚, 水煎服. 右八味去風, 八味和氣, 八味活血. 《得效》


CC	中風宜調氣
ZZ	治風良劑, 小續命湯爲上, 排風湯次之. 然二藥主風, 不主氣. 須以人參順氣散ㆍ烏藥順氣散, 佐助其間. 氣一流行, 則風亦疏散矣. 《直指》
ZZ	調氣, 宜用蘇合香元方見氣門ㆍ八味順氣散ㆍ勻氣散.
DP	人參順氣散
SS	治中風氣虛, 喎斜, 癱瘓, 語澁, 身疼. 麻黃ㆍ陳皮ㆍ川芎ㆍ白芷ㆍ白朮ㆍ厚朴ㆍ桔梗ㆍ甘草 各一錢, 乾葛 七分半, 人參ㆍ乾薑 各五分. 右剉, 作一貼, 入薑 三片, 棗 二枚, 薄荷 七葉, 同煎服. 《局方》
DP	烏藥順氣散
SS	治一切風疾, 先服此, 疏通氣道, 進以風藥. 又治癱瘓, 及歷節風. 麻黃ㆍ陳皮ㆍ烏藥 各一錢半, 川芎ㆍ白芷ㆍ白殭蠶ㆍ枳殼ㆍ桔梗 各一錢, 乾薑 五分, 甘草 三分. 右剉, 作一貼, 入薑 三片, 棗 二枚, 水煎服. 《局方》
DP	八味順氣散
SS	凡中風, 當間服此藥. 又云, 凡中風, 先宜服此, 以順氣. 方見氣門
DP	勻氣散
SS	治中風氣虛不遂. 白朮 二錢, 烏藥 一錢半, 人參ㆍ天麻 各一錢, 沈香ㆍ靑皮ㆍ白芷ㆍ木瓜ㆍ紫蘇葉ㆍ甘草 各五分. 右剉, 作一貼, 薑 三片, 水煎服. 《丹心》
SS	一名順風勻氣散. 《醫林》


CC	風非大汗則不除
ZZ	風從汗散, 故治風多用發汗之藥也.
ZZ	續命ㆍ排風ㆍ越婢等, 悉能治風. 而千金多用麻黃, 盖以風邪不得汗, 則不能治也. 若自汗更用麻黃, 則反爲大害. 此時續命煮散, 復榮衛, 却風邪, 不可缺也. 《丹心》
ZZ	治中風, 無密室不可療, 平人居室不密尙中風邪, 況服藥發汗之人乎. 《千金》
ZZ	治風發汗, 宜用換骨丹ㆍ去風丹.
DP	換骨丹
SS	治中風, 喎斜癱瘓, 及暗風, 風癎. 蒼朮ㆍ槐實ㆍ桑白皮ㆍ川芎ㆍ白芷ㆍ威靈仙ㆍ人參ㆍ防風ㆍ何首烏ㆍ蔓荊子 各一兩, 苦參ㆍ五味子ㆍ木香 各五錢, 龍腦ㆍ麝香 各五分. 右爲末, 以麻黃煎膏和擣萬杵. 每一兩分作十丸, 朱砂爲衣, 每取一丸磨溫酒半盞. 以物合定不透氣, 食後臨臥, 一呷嚥之, 衣覆取汗卽差. 《入門》
SS	歌曰, 我有換骨丹, 傳之極幽秘. 疏開病者心, 扶起衰翁臂. 氣壯卽延年, 神淸目不睡. 南山張仙翁, 三百八十歲. 槐皮芎朮芷, 仙人防首蔓. 十件各停勻, 苦味香減半. 龍麝卽少許, 朱砂作衣纏. 麻黃煎膏丸, 大小如指彈. 修合在深房, 勿令陰人見. 夜臥服一粒, 遍身汗津滿. 萬病自消除, 神仙爲侶伴. 《丹心》
SS	麻黃煎膏, 治卒中風不省. 用此膏, 加入湯藥內服, 或用此膏, 丸藥服之. 方見雜方
DP	去風丹
SS	治一切諸風, 及癱瘓風, 大風, 破傷風. 紫背浮萍, 不以多少, 以七月上半旬, 或望日採, 攤竹篩內下着水, 曬乾爲末, 蜜丸彈子大, 每一丸, 以豆淋酒化下. 《綱目》
SS	歌曰, 天生靈草無根幹, 不在山間不在岸. 始因飛絮逐東風, 泛梗靑靑漂水面. 神仙一味起沈痾, 採我之時七月半, 選甚癱風與瘓風, 些少微風都不筭. 豆淋酒內下三丸, 鐵幞頭上也出汗. 《綱目》
SS	一名浮萍丸. 《入門》
DP	續命煮散
SS	治風虛自汗. 桂皮 七分半, 防風ㆍ獨活ㆍ當歸ㆍ人參ㆍ細辛ㆍ乾葛ㆍ芍藥ㆍ川芎ㆍ熟地黃ㆍ荊芥穗ㆍ遠志ㆍ半夏ㆍ甘草 各五分. 右剉, 作一貼, 入薑 三片, 同煎服. 《丹心》


CC	風病須防再發
ZZ	風病雖愈必再發. 再發則必重, 常須服藥以防之. 《類取》
ZZ	小續命湯, 風人宜常服, 以防瘖瘂. 方見上《丹心》
ZZ	愈風湯, 如覺風動, 便服此, 不致倒仆. 《易老》
ZZ	宜服定風餠子.
ZZ	最忌房室, 如道釋修養可也. 《資生》
DP	定風餠子
SS	治中風, 面喎, 鼻淵, 痰厥頭痛, 眩暈, 嘔吐. 天麻ㆍ川烏ㆍ南星ㆍ半夏ㆍ白薑ㆍ川芎ㆍ白茯苓ㆍ甘草(生). 右等分爲末, 薑汁和丸芡實大, 作餠子. 朱砂爲衣, 每一餠細嚼, 薑湯下. 預防風疾, 爽慧神志. 《本事》


CC	小中不須深治
ZZ	中風, 須大作湯劑, 方有成效. 若風歸手足, 名曰小中. 不宜用正風藥深治, 但用平和湯劑. 雖未能爲全人, 亦可留連歲月, 戒之戒之. 《得效》


CC	中風能食
ZZ	中風人, 多能食. 盖甲己化土, 脾盛, 故能多食. 此脾氣愈盛, 下克腎水, 腎水虧則病增劇. 宜廣服藥, 不欲多食, 病能自愈.
ZZ	中風多食者, 風木盛也. 木盛則克脾. 脾受敵, 求助于食. 經曰, 實則夢與, 虛則夢取. 當瀉肝木, 治風安脾. 脾安則食少, 是其養矣. 《寶鑑》


CC	傷風證
ZZ	傷風, 則涕流鼻塞聲重. 《入門》
ZZ	傷風證, 屬肺者多, 宜辛溫或辛涼之劑散之. 戴氏云, 新咳嗽, 鼻塞聲重, 是也. 宜參蘇飮ㆍ冲和散ㆍ防風冲和湯. 方幷見寒門
ZZ	有汗而惡風, 此眞感風證也. 《入門》


CC	諸風病名
ZZ	頭風, 多饒白屑.
ZZ	毒風, 面上生瘡.
ZZ	刺風, 狀如鍼刺, 腰痛如錐.
ZZ	癎風, 急倒作聲, 發搐急緩.
ZZ	頑風, 不識痛痒.
ZZ	癧風, 頸項斑剝.
ZZ	暗風, 頭旋, 眼黑不辨東西.
ZZ	㾴風, 面生朱點.
ZZ	肝風, 鼻悶眼瞤, 兩瞼赤爛.
ZZ	偏風, 口眼喎斜.
ZZ	節風, 肢節續斷, 指甲脫落.
ZZ	脾風, 心多嘔逆.
ZZ	酒風, 行步不前.
ZZ	肺風, 鼻塞項疼.
ZZ	膽風, 令人不睡.
ZZ	氣風, 肉如蟲行.
ZZ	腎風, 耳內蟬鳴, 陰間濕痒, 寒濕脚氣.
ZZ	癱風, 半身不遂.
ZZ	瘓風, 手足拳攣.
ZZ	胃風, 不伏水土.
ZZ	虛風, 風寒濕痒.
ZZ	腸風, 脫肛瀉血.
ZZ	腦風, 頭旋偏痛.
ZZ	賊風, 發聲不響.
ZZ	産風, 四肢疼痛.
ZZ	骨風, 膝腫如槌.
ZZ	膝風, 腿寒骨痛.
ZZ	心風, 健忘多驚.
ZZ	盛風, 言語蹇澁.
ZZ	髓風, 臂膊痠疼.
ZZ	藏風, 夜多盜汗.
ZZ	血風, 陰囊濕痒.
ZZ	烏風, 頭面腫塊.
ZZ	皮風, 赤白癜癬.
ZZ	肌風, 遍身瘙痒.
ZZ	體風, 身生腫毒.
ZZ	閉風, 大便燥澁.
ZZ	軟風, 四肢不擧.
ZZ	綠風, 瞳人開大.
ZZ	靑風, 吐極靑盲.
ZZ	虎風, 發吼羊叫.
ZZ	大風, 成片爛瘡. 《醫說》


CC	風病治法
ZZ	靈樞曰, 眞氣者, 所受於天, 與穀氣幷而充身者也. 邪氣者, 虛風之賊傷人也. 虛邪之中人, 洒淅動形, 起毫毛而發腠理.
ZZ	邪之中人, 或中於陰, 或中於陽, 上下左右, 無有恒常. 人方虛時, 及新用力, 若飮食汗出, 腠理開, 而中於邪. 中於面則下陽明, 中於項則下太陽, 中於頰則下少陽, 其中於膺背兩脇, 亦中其經. 《醫說》
ZZ	風有中藏, 中府之分. 中府者, 宜汗之, 中藏者, 宜下之. 汗亦不可過多也. 表裏不和, 則須汗下之, 表裏已和, 是宜治之在經也. 《易老》
ZZ	風者, 百病之始也. 善行而數變. 行者, 動也. 治須少汗亦宜少下, 汗下得宜然後可治. 《易老》
ZZ	大率治風, 主氣血虛有痰. 氣虛者, 獨參湯方見氣門, 加竹瀝ㆍ薑汁. 血虛者, 四物湯方見血門, 地黃薑汁浸炒, 加竹瀝ㆍ薑汁. 肥人多濕, 少加附子ㆍ烏頭行經. 《丹心》
ZZ	凡人春服小續命湯五劑, 夏服腎瀝湯三劑, 秋服黃芪元方見局方一兩劑, 冬服藥酒兩三劑. 此法終身常爾, 則風病不生矣. 《得效》


CC	諸風通治
ZZ	宜用通氣驅風湯ㆍ秘傳順氣散ㆍ烏藥順氣散ㆍ木香保命丹ㆍ禦風丹ㆍ烏龍丹ㆍ一粒金丹ㆍ換骨丹ㆍ鐵彈元ㆍ辟巽錠子.
DP	通氣驅風湯
SS	治中風, 口眼喎斜, 半身不遂, 痰涎壅盛, 語言蹇澁, 行步艱難, 精神不爽. 烏藥 一錢半, 川芎ㆍ白芷ㆍ桔梗ㆍ陳皮ㆍ白朮ㆍ甘草 各一錢, 麻黃ㆍ枳殼ㆍ人參 各五分. 右剉, 作一貼, 入薑 三片, 棗 二枚, 水煎服. 《得效》
SS	一名祛風通氣散. 《入門》
DP	秘傳順氣散
SS	治中風, 喎斜癱瘓, 一切風疾. 靑皮ㆍ陳皮ㆍ枳殼ㆍ桔梗ㆍ烏藥ㆍ人參ㆍ白朮ㆍ白茯苓ㆍ半夏ㆍ川芎ㆍ白芷ㆍ細辛ㆍ麻黃ㆍ防風ㆍ乾薑ㆍ白殭蠶ㆍ甘草 各六分. 右剉, 作一貼, 入薑 五片, 水煎服. 《醫鑑》
DP	烏藥順氣散
SS	治風氣流注經絡, 四肢疼痛, 筋脈拘攣. 宜多汗, 以手足間微汗爲妙. 方見上
DP	木香保命丹
SS	治中風一切諸證. 木香ㆍ白附子(生)ㆍ桂皮ㆍ杜冲ㆍ厚朴ㆍ藁本ㆍ獨活ㆍ羌活ㆍ海東皮ㆍ白芷ㆍ甘菊ㆍ牛膝(酒浸)ㆍ白花蛇(酒炒)ㆍ全蝎炒ㆍ威靈仙(酒洗)ㆍ天麻ㆍ當歸ㆍ蔓荊子ㆍ虎骨(酒浸酥灸)ㆍ天南星(漿水煮)ㆍ防風ㆍ山藥ㆍ甘草(酥灸)ㆍ赤箭 各五錢, 朱砂 七錢半(半爲衣), 麝香 一錢半. 右爲末, 蜜丸彈子大, 朱砂爲衣, 每一丸, 細嚼溫酒送下. 《御藥》
DP	禦風丹
SS	治中風, 口眼喎斜, 半身不遂, 神昏語澁. 麻黃ㆍ防風ㆍ白芷 各一兩半, 乾生薑ㆍ甘草 各七錢半, 川芎ㆍ白芍藥ㆍ桔梗ㆍ細辛ㆍ白殭蠶ㆍ羌活ㆍ南星 各五錢. 右末, 蜜丸彈子大, 朱砂二錢半爲衣, 每一丸, 熱酒化下. 《入門》
DP	烏龍丹
SS	治中風, 口眼喎斜, 水足嚲曳, 言語蹇澁神驗. 川烏(生去皮臍)ㆍ五靈脂 各二兩. 右爲末, 入龍腦ㆍ麝香 各半錢, 和勻滴水丸如彈子大, 每一丸, 先以薑汁硏化, 次日煖酒調服, 一日兩服. 五七丸, 便覺手移足步, 十丸, 可以自梳頭. 《直指》
DP	一粒金丹
SS	治一切諸風. 川烏(炮)ㆍ附子(炮)ㆍ白附子(炮) 各一兩, 白殭蠶ㆍ白蒺藜(炒)ㆍ五靈脂ㆍ白礬(枯過)ㆍ沒藥 各五錢, 朱砂ㆍ細墨磨汁ㆍ麝香 各二錢半. 右爲末, 以墨汁和勻. 每兩作六丸, 金箔爲衣, 每一丸, 薑汁和酒半盞溫熱調服. 更飮一二升, 以助藥力, 覆衣汗出爲效. 《得效》
DP	換骨丹
SS	治中風, 喎斜癱瘓, 語澁痰盛, 一切風疾, 無不治之. 汗出神效. 方見上
DP	鐵彈元
SS	治中風, 喎斜癱瘓, 涎潮語澁, 筋攣骨痛, 應是風疾無不治之. 五靈脂 二兩, 川烏(炮) 一兩, 乳香ㆍ沒藥 各五錢, 麝香 一錢. 右爲末, 滴水和丸彈子大. 每一丸, 薄荷酒化下. 《局方》
DP	辟巽錠子
SS	治一切諸風, 及破傷風, 小兒急慢驚風疾. 朱砂 一兩, 牛膽南星 七錢, 防風ㆍ川烏ㆍ天麻ㆍ川芎ㆍ白芷ㆍ人參ㆍ薄荷ㆍ木香ㆍ白朮ㆍ茯神 各五錢, 牛黃ㆍ龍腦ㆍ乾生薑ㆍ白附子 各三錢, 麝香 二錢, 全蝎 二十箇(生用), 白殭蠶 二十一箇(生用). 右細末, 用麻黃 一斤, 甘草 八兩, 蜂蜜 二兩, 煎作膏子, 入藥末和勻. 兩作十錠, 金箔爲衣, 每一錠, 溫酒化下. 《活心》


CC	風痺之始
ZZ	內經曰, 汗出而風吹之, 血凝於膚者則爲痺.
ZZ	風之爲病, 當半身不遂. 或但臂不遂者, 此爲痺. 《內經》
ZZ	邪之所湊, 其氣必虛, 留而不去, 其病則實. 《內經》
ZZ	虛邪中人, 留而不去, 則爲痺. 衛氣不行, 則爲不仁. 《內經》
ZZ	不仁者, 何以明之. 仁者, 柔也. 不仁, 謂不柔和也. 痛痒不知, 寒熱不知, 灸刺不知, 是謂不仁也. 《類聚》


CC	三痺
ZZ	內經曰, 黃帝曰, 痺之安生. 岐伯對曰, 風寒濕三氣雜至, 合而爲痺也. 其風氣勝者爲行痺, 寒氣勝者爲痛痺, 濕氣勝者爲着痺.
ZZ	行痺, 宜防風湯, 痛痺, 宜茯苓湯, 着痺, 宜川芎茯苓湯ㆍ三痺湯.
DP	防風湯
SS	治行痺, 走注無定. 防風 一錢半, 當歸ㆍ赤茯苓ㆍ獨活ㆍ杏仁ㆍ桂心ㆍ甘草 各一錢, 麻黃 五分, 黃芩ㆍ秦芃ㆍ葛根 各三分. 右剉, 作一貼, 入薑 五片, 棗 二枚, 水煎服. 《宣明》
DP	茯苓湯
SS	治痛痺, 四肢疼痛, 拘拳浮腫. 赤茯苓ㆍ桑白皮 各一錢半, 防風ㆍ桂皮ㆍ川芎ㆍ芍藥ㆍ麻黃 各一錢. 右剉, 作一貼, 入棗 二枚, 水煎服. 汗出爲效. 《宣明》
DP	川芎茯苓湯
SS	治着痺, 四肢麻木, 拘攣浮腫. 赤茯苓ㆍ桑白皮 各一錢半, 川芎ㆍ防風ㆍ麻黃ㆍ赤芍藥ㆍ當歸 各一錢, 桂皮ㆍ甘草 各五分. 右剉, 作一貼, 入棗 二枚, 水煎服. 《入門》
SS	着痺, 卽麻木不仁也. 《綱目》
DP	三痺湯
SS	治風痺, 氣血凝滯, 手足拘攣. 杜冲ㆍ牛膝ㆍ桂皮ㆍ細辛ㆍ人參ㆍ赤茯苓ㆍ白芍藥ㆍ防風ㆍ當歸ㆍ川芎ㆍ黃芪ㆍ續斷ㆍ甘草 各七分, 獨活ㆍ秦芃ㆍ生地黃 各三分. 右剉, 作一貼, 入薑 五片, 棗 二枚, 水煎服. 《入門》


CC	五痺
ZZ	帝曰, 其有五者何也. 岐伯曰, 以冬遇此者爲骨痺, 以春遇此者爲筋痺, 以夏遇此者爲脈痺, 以至陰遇此者爲肌痺, 以秋遇此者爲皮痺. 《內經》
ZZ	帝曰, 內舍五藏六府, 何氣使然. 岐伯曰, 五藏皆有合. 病久而不去者, 內舍於其合也. 故骨痺不已, 復感於邪, 內舍於腎, 筋痺不已, 復感於邪, 內舍於肝. 脈痺不已, 復感於邪, 內舍於心, 肌痺不已, 復感於邪, 內舍於脾, 皮痺不已, 復感於邪, 內舍於肺. 所謂痹者, 各以其時, 重感於風寒濕之氣也. 《內經》
ZZ	帝曰, 其客於六府者, 何也. 岐伯曰, 此亦其飮食居處, 爲其病本也. 六府亦各有兪兪卽穴也, 而食飮應之, 循兪而入, 各舍其府也. 《內經》
ZZ	淫氣喘息, 痺聚在肺, 淫氣憂思, 痺聚在心. 淫氣遺尿, 痺聚在腎, 淫氣乏竭, 痺聚在肝, 淫氣肌絶, 痺聚在脾. 諸痺不已, 亦益內也. 註曰, 淫氣, 謂氣之妄行者也. 從外不去, 則益深而至於身內. 《內經》
ZZ	宜用五痺湯ㆍ增味五痺湯ㆍ行濕流氣散.
DP	五痺湯
SS	治風寒濕氣客留肌體, 手足緩弱麻痺. 羌活ㆍ白朮ㆍ薑黃ㆍ防己 各二錢, 甘草 一錢. 右剉, 作一貼, 入薑 七片, 水煎服. 《入門》
DP	增味五痺湯
SS	治風寒濕合爲痺, 肌體麻痺不仁. 羌活ㆍ防己ㆍ薑黃ㆍ白朮ㆍ海東皮ㆍ當歸ㆍ白芍藥 各一錢, 甘草(灸) 七分錢半. 右剉, 作一貼, 入薑 十片, 水煎服. 《直指》
DP	行濕流氣散
SS	治風寒濕痺, 麻木不仁, 手足煩軟. 薏苡仁 二兩, 白茯苓一兩半, 蒼朮ㆍ羌活ㆍ防風ㆍ川烏(炮) 各一兩. 右爲末, 每二錢, 溫酒或葱白湯調下. 《入門》


CC	痺脈
ZZ	脈澁而緊, 爲痺痛. 《脈經》
ZZ	脈大而澁, 爲痺脈, 來急亦爲痺. 《玉機》
ZZ	風寒濕氣合而爲痺, 浮澁而緊三脈乃備. 《脈訣》


CC	痺病形證
ZZ	內經曰, 帝曰, 痺, 或痛或不痛, 或不仁, 或寒或熱, 或燥或濕, 其故何也. 岐伯曰, 痛者, 寒氣多也. 有寒故痛也. 其不痛不仁者, 病久入深, 榮衛之行澁, 經絡時疏故不痛. 皮膚不營, 故爲不仁. 其寒者, 陽氣少, 陰氣多, 與病相益, 故寒也. 其熱者, 陽氣多, 陰氣少, 病氣勝, 陽乘陰, 故爲痺熱. 其多汗而濡者, 此其逢濕甚也. 陽氣少, 陰氣盛, 兩氣相感, 故汗出而濡也.
ZZ	病在筋, 筋攣節痛, 不可以行, 名曰筋痺. 病在肌膚, 肌膚盡痛, 名曰肌痺. 病在骨, 骨重不可擧, 骨髓痠疼, 寒氣至, 名曰骨痺. 《內經》
ZZ	帝曰, 痺之爲病, 不痛何也. 岐伯曰, 痺在骨則重, 在於脈則血凝而不流, 在於筋則屈而不伸, 在於肉則不仁, 在皮則寒. 故具此五者, 則不痛也. 凡痺之類, 逢寒則急, 逢熱則縱. 《內經》


CC	痺病吉凶
ZZ	內經曰, 帝曰, 痺其時有死者, 或疼久者, 或易已者, 其故何也. 岐伯曰, 其入藏者死, 其留筋骨間者疼久, 其留皮膚間者易已.


CC	痺病多兼麻木
ZZ	麻是氣虛, 木是濕痰死血. 盖麻猶痺也, 雖不知痛痒, 尙覺氣微流行. 在手多兼風濕, 在足多兼寒濕. 木則非惟不知痛痒, 氣亦不覺流行. 《入門》


CC	風痺與痿相類
ZZ	靈樞曰, 病在陽者, 命曰風. 病在陰者, 命曰痺. 陰陽俱病, 命曰風痺. 陽者, 表與上也. 陰者, 裏與下也. 
ZZ	痺者, 氣閉塞不通流也. 或痛痒, 或麻痺, 或手足緩弱, 與痿相類. 但痿因血虛火盛, 肺焦而成, 痺因風寒濕氣侵入而成. 又痺爲中風之一. 但純乎中風則陽受之, 痺兼風寒濕三氣則陰受之, 所以爲病更重. 《入門》


CC	痺病難治
ZZ	痺之爲證, 有筋攣不伸, 肌肉不仁, 與風絶相似. 故世俗與風痿通治. 此千古之弊也. 大抵固當分其所因. 風則陽受之, 痺則陰受之. 爲病多重痛沈着, 患者難易得去. 如錢仲陽, 爲宋之一代名醫, 自患周痺, 止能移於手足, 爲之偏廢, 不能盡去. 可見其爲難治也. 《玉機》


CC	痺病治法
ZZ	痺之初起, 驟用參ㆍ芪ㆍ歸ㆍ地, 則氣血滯而邪鬱不散. 只以行濕流氣散主之. 《入門》
ZZ	三氣襲人經絡, 久而不已, 則入五藏, 或入六府. 隨其臧府之兪合, 以施鍼灸, 仍服逐三氣發散等藥, 則病自愈矣. 《玉機》
ZZ	痺證, 因虛而感風寒濕之邪, 旣着體不去. 則須製對證藥, 日夜飮之. 雖留連不愈, 能守病禁, 不令入藏, 庶可扶持也. 如錢仲陽, 取茯苓其大逾斗者. 以法啖之, 閱月乃盡, 由此雖偏廢, 而氣骨堅悍如無疾者, 壽八十二而終. 惜乎其方無傳. 《玉機》


CC	痺證病名及用藥
ZZ	風痺ㆍ濕痺ㆍ寒痺, 俱宜附子湯. 冷痺, 宜蠲痺湯. 周痺, 宜大豆糵散. 骨痺ㆍ筋痺ㆍ脈痺ㆍ肌痺ㆍ皮痺ㆍ行痺ㆍ痛痺ㆍ着痺, 俱宜三痺湯ㆍ五痺湯ㆍ增味五痺湯ㆍ行濕流氣散ㆍ防風湯ㆍ茯苓湯ㆍ川芎茯苓湯. 上方幷見上 熱痺, 宜升麻湯. 血痺, 宜五物湯.
ZZ	筋痺, 宜用羚羊角湯.
ZZ	風寒痺, 宜用烏藥順氣散, 疏通氣道. 方見上
DP	附子湯
SS	治風寒濕合而爲痺, 骨節疼痛, 皮膚不仁, 肌肉重着, 四肢緩縱. 附子(生)ㆍ白芍藥ㆍ桂皮ㆍ人參ㆍ白茯苓ㆍ甘草 各一錢, 白朮 一錢半. 右剉, 作一貼, 入薑 七片, 水煎服. 《三因》
DP	蠲痺湯
SS	治手冷痺. 一云冷痺者, 身寒不熱, 腰脚沈重, 卽寒痺之甚者. 當歸ㆍ赤芍藥ㆍ黃芪ㆍ防風ㆍ薑黃ㆍ羌活 各一錢半, 甘草 五分. 右剉, 作一貼, 入薑 五片, 棗 二枚, 水煎服. 《入門》
DP	大豆糵散
SS	治周痺. 周痺者, 在於血脈之中, 隨脈以上, 隨脈以下, 不能左右, 各當其所. 大豆糵 一升, 炒熟爲末, 每一錢, 溫酒調下, 日三. 《河間》
DP	升麻湯
SS	治熱痺, 肌肉熱極, 體上如鼠走, 脣口反縱, 皮色變. 升麻 二錢, 茯神ㆍ人參ㆍ防風ㆍ犀角ㆍ羚羊角ㆍ羌活 各一錢, 桂皮 五分. 右剉, 作一貼, 薑 五片同煎, 入竹瀝 五匙, 調服. 《宣明》
DP	五物湯
SS	治血痺. 夫尊榮人骨弱肌膚盛, 疲勞汗出而臥, 加被微風遂得之. 形如風狀, 但以脈自微澁, 在寸口關上小緊. 宜鍼引陽氣, 令脈和緊去則愈. 黃芪ㆍ桂枝ㆍ白芍藥 各三錢. 右剉, 作一貼, 入生薑 七片, 大棗 三枚, 水煎, 日三服. 一方有人參. 《仲景》
DP	羚羊角湯
SS	治筋痺, 肢節束痛. 羚羊角ㆍ桂皮ㆍ附子ㆍ獨活 各一錢三分半, 白芍藥ㆍ防風ㆍ川芎 各一錢. 右剉, 作一貼, 入薑 三片, 水煎服. 《河間》


CC	歷節風病因
ZZ	歷節之痛, 皆由汗出入水, 或飮酒汗出當風所致. 《仲景》
ZZ	歷節風, 古方謂之痛痺, 今人謂之痛風也. 《綱目》
ZZ	痛風者, 大率因血受熱, 已自沸騰, 其後或涉冷水, 或立濕地, 或坐臥當風取涼. 熱血得寒, 汚濁凝澁, 所以作痛. 夜則痛甚, 行於陰也. 治宜辛溫之劑, 流散寒濕, 開發腠理, 血行氣和, 其病自安. 《丹心》
ZZ	古之痛痺, 卽今之痛風也. 諸書又謂之白虎歷節風. 以其走痛於四肢骨節, 如虎咬之狀而名之也. 《正傳》
ZZ	痛風之證, 以其循歷遍身, 曰歷節風. 甚如虎咬, 曰白虎風. 痛必夜甚, 行於陰也. 《入門》
ZZ	白虎歷節, 亦是風寒濕三氣乘之. 或飮酒當風, 汗出入水, 亦成斯疾. 久而不已, 令人骨節蹉跌. 《醫鑑》


CC	歷節風證狀
ZZ	歷節風之狀, 短氣, 自汗, 頭眩, 欲吐, 手指攣曲, 身體瘣㿔, 其腫如脫, 漸至摧落, 其痛如掣, 不能屈伸. 盖由飮酒當風, 汗出入水, 或體虛膚空, 掩護不謹, 以致風寒濕之邪, 遍歷關節與血氣搏而有斯疾也. 其痛如掣者, 爲寒多, 其腫如脫者, 爲濕多, 肢節間黃汗出者, 爲風多. 遍身走注, 徹骨疼痛, 晝靜夜劇, 狀如虎咬者, 謂之白虎歷節. 久不治, 令人骨節蹉跌, 須當大作湯丸, 不可拘以尋常淺近之劑. 《得效》


CC	歷節風治法
ZZ	痛風多屬血虛. 血虛然後寒熱得以侵之. 多用芎ㆍ歸, 佐以桃仁ㆍ紅花ㆍ薄桂ㆍ威靈仙, 或用趁痛散. 《東垣》
ZZ	丹溪治痛風法, 主血熱ㆍ血虛ㆍ血汚, 或挾痰, 皆不離四物ㆍ潛行. 黃柏ㆍ牛膝ㆍ(生)甘草ㆍ桃仁ㆍ陳皮ㆍ蒼朮ㆍ薑汁, 隨證加減, 可謂發前人之所未發也. 《綱目》
ZZ	治痛風大法, 蒼朮ㆍ南星ㆍ川芎ㆍ白芷ㆍ當歸ㆍ(酒)芩, 在上加羌活ㆍ威靈仙ㆍ桂枝ㆍ桔梗, 在下加牛膝ㆍ防己ㆍ木通ㆍ黃柏. 《丹心》
ZZ	薄桂治痛風. 無味而薄者, 能橫行手臂, 領南星ㆍ蒼朮等, 至痛處. 《丹心》
ZZ	風寒濕入於經絡, 以致氣血凝滯, 津液稽留, 久則怫鬱堅牢, 阻碍榮衛難行. 正邪交戰, 故作痛也. 須氣味辛烈暴悍之藥, 開鬱行氣, 破血豁痰, 則怫鬱開, 榮衛行, 而病方已也. 《方廣》
ZZ	痛風, 宜用大羌活湯ㆍ蒼朮復煎散ㆍ防風天麻散ㆍ疏風活血湯ㆍ四妙散ㆍ麻黃散ㆍ潛行散ㆍ二妙散ㆍ龍虎丹ㆍ活絡丹ㆍ五靈丸.
ZZ	歷節風, 宜用神通飮ㆍ定痛散ㆍ虎骨散ㆍ加減虎骨散ㆍ麝香元ㆍ乳香黑虎丹ㆍ乳香定痛丸ㆍ捉虎丹.
ZZ	肢節腫痛, 宜用靈仙除痛飮.
ZZ	痰飮注痛, 宜用芎夏湯ㆍ控涎丹方見痰飮ㆍ消痰茯苓丸方見手部ㆍ半夏芩朮湯.
ZZ	痛風熨烙, 宜用拈痛散ㆍ當歸散.
DP	趁痛散
SS	治痛風. 多屬血虛血汚, 宜調血行血. 桃仁ㆍ紅花ㆍ當歸ㆍ地龍ㆍ五靈脂ㆍ牛膝(酒浸)ㆍ羌活(酒浸)ㆍ香附子(童便浸)ㆍ甘草(生) 各二錢, 乳香ㆍ沒藥 各一錢. 右爲末, 每二錢, 溫酒調下. 《丹心》
DP	大羌活湯
SS	治風濕相搏, 肢節腫痛, 不可屈伸. 羌活ㆍ升麻 各一錢半, 獨活 一錢, 蒼朮ㆍ防己ㆍ威靈仙ㆍ白朮ㆍ當歸ㆍ赤茯苓ㆍ澤瀉ㆍ甘草 各七分. 右剉, 作一貼, 水煎服. 《正傳》
DP	蒼朮復煎散
SS	治風濕熱痛風. 蒼朮 四兩, 黃柏 三錢, 柴胡ㆍ升麻ㆍ藁本ㆍ澤瀉ㆍ羌活ㆍ白朮 各五分, 紅花 二分. 右剉. 先以水二椀煮蒼朮至二鍾, 去渣入餘藥, 再煎至一鍾, 去渣服. 《入門》
DP	防風天麻散
SS	治風濕麻痺, 走注疼痛, 或偏枯, 或暴瘖. 滑石 二兩, 防風ㆍ天麻ㆍ川芎ㆍ羌活ㆍ白芷ㆍ草烏(炮)ㆍ白附子ㆍ荊芥穗ㆍ當歸ㆍ甘草 各五錢. 右爲末, 蜜丸彈子大. 每取半丸或一丸, 熱酒化下, 覺藥力運行微麻爲度. 此散鬱開結, 宣風通氣之妙劑也. 《正傳》
SS	或爲末, 蜜酒調下一錢. 《正傳》
DP	疏風活血湯
SS	治四肢百節流注刺痛. 皆是風濕痰死血所致, 其痛處, 或腫或紅. 當歸ㆍ川芎ㆍ威靈仙ㆍ白芷ㆍ防己ㆍ黃柏ㆍ南星ㆍ蒼朮ㆍ羌活ㆍ桂枝 各一錢, 紅花 三分. 右剉, 作一貼, 入薑 五片, 水煎服. 《醫鑑》
DP	四妙散
SS	治痛風走注. 威靈仙(酒蒸) 五錢, 羊角(灰) 三錢, 蒼耳子 一錢半, 白芥子 一錢. 右爲末, 每一錢, 薑湯調下. 《入門》
SS	一方, 無蒼耳子, 有蒼朮.
DP	麻黃散
SS	治歷節痛風無汗. 麻黃 二錢, 羌活 一錢半, 黃芪ㆍ細辛 各七分半. 右剉, 作一貼, 水煎服. 《득효》
DP	潛行散
SS	治血虛陰火痛風, 及腰以下濕熱注痛. 黃柏(酒浸焙乾爲末). 每一錢, 薑汁和酒調服, 必兼四物湯間服之妙. 《丹心》
DP	二妙散
SS	治濕熱痛風, 筋骨疼痛. 黃柏(酒浸焙)ㆍ蒼朮(泔浸焙). 右等分 爲末, 熱薑湯調下一錢. 《丹心》
DP	龍虎丹
SS	治痛風走注, 或麻木半身痛. 草烏ㆍ蒼朮ㆍ白芷 各一兩, 用童便ㆍ薑ㆍ葱汁拌𨠭熱, 入乳香ㆍ沒藥 各三錢, 當歸ㆍ牛膝 各五錢. 右爲末, 酒糊和丸彈子大. 每一丸, 溫酒化下. 《入門》
DP	活絡丹
SS	治一切痛風, 筋脈拘攣沈痛, 時或上衝. 川烏(炮)ㆍ草烏(炮)ㆍ南星(炮)ㆍ地龍(焙) 各一兩, 乳香ㆍ沒藥 各二錢二分. 右爲末, 酒糊和丸梧子大. 空心, 溫酒下二三十丸. 《局方》
DP	五靈丸
SS	治風冷, 氣血閉, 身體麻痛. 五靈脂 二兩, 川烏(炮) 一兩半, 沒藥 一兩, 乳香 五錢. 右爲末, 水丸彈子大. 生薑湯和溫酒磨化一丸服之. 《綱目》
DP	神通飮
SS	治歷節風. 木通 二兩(剉細), 長流水煎湯, 頓服, 空心. 《正傳》
SS	一人, 因風濕得白虎歷節風, 遍身疼痛, 足不履地者三年, 百方不效. 一日夢與木通湯愈, 遂服此藥. 服後遍身痒甚, 上體發紅丹如小豆大, 隨手沒去. 出汗至腰而止, 上體不痛矣. 次日又如前煎服, 下體又發紅丹, 汗出至足而無痛. 後治數人皆驗. 一名木通湯. 《正傳》
DP	定痛散
SS	治風毒攻注皮膚骨髓之間, 痛無常處, 晝靜夜劇, 筋脈拘攣, 不得屈伸. 蒼耳子ㆍ骨碎補ㆍ自然銅ㆍ血竭ㆍ白附子ㆍ赤芍藥ㆍ當歸ㆍ肉桂ㆍ白芷ㆍ沒藥ㆍ防風ㆍ牛膝 各七錢半, 虎脛骨ㆍ龜板 各五錢, 天麻ㆍ檳榔ㆍ羌活ㆍ五加皮 各二錢半. 右爲末, 每一錢, 溫酒調下. 《入門》
DP	虎骨散
SS	治歷節風, 百節痠痛無定處, 久則變成風毒, 痛入骨髓, 不移其處. 又云, 骨髓痛者, 宜此藥. 虎骨(酥灸) 二兩, 白花蛇肉ㆍ天麻ㆍ防風ㆍ牛膝ㆍ白僵蠶(炒)ㆍ當歸(酒浸)ㆍ乳香ㆍ桂心 各一兩, 全蝎(灸)ㆍ甘草(灸) 各五錢, 麝香 一錢. 右爲末, 每二錢, 溫酒調下, 豆淋酒尤好. 《齊生》
SS	一方, 加有自然銅ㆍ白附子ㆍ檳榔ㆍ羌活ㆍ白芷ㆍ川芎 各一兩, 地龍ㆍ沒藥ㆍ雄黃 各五錢. 服法亦同. 治白虎歷節風走痛. 《直指》
DP	加減虎骨散
SS	治白虎歷節痛, 晝夜不止. 虎脛骨 三兩, 沒藥 五錢. 右爲末, 每二錢, 溫酒調下. 《入門》
DP	麝香元
SS	治白虎歷節, 疼痛遊走無定, 狀如蟲行, 晝靜夜劇. 川烏(大者) 三箇, 全蝎 二十一箇, 地龍生 五錢, 黑豆生 二錢半, 麝香 一字. 右爲末, 糯米糊和丸菉豆大. 空心, 溫酒下七丸或十丸, 出汗便差. 《得效》
DP	乳香黑虎丹
SS	治諸風寒濕, 骨節渾身疼痛立效. 草烏 五兩, 蒼朮 三兩, 白芷ㆍ五靈脂ㆍ羌活ㆍ當歸ㆍ川芎ㆍ自然銅(醋淬) 七次 各二兩, 乳香 一兩. 右爲末, 酒糊和丸梧子大, 百草霜爲衣. 臨睡, 溫酒下五丸或七丸. 忌食熱物. 《十三方》
DP	乳香定痛丸
SS	治遍身骨節痛. 蒼朮 二兩, 川烏(炮)ㆍ當歸ㆍ川芎 各一兩, 丁香 五錢, 乳香ㆍ沒藥 各三錢. 右末, 棗肉和丸梧子大. 溫酒呑下五六十丸. 《醫鑑》
DP	捉虎丹
SS	治一切痛風走注癱瘓麻木, 白虎歷節, 及寒濕脚氣. 方見足部
DP	靈仙除痛飮
SS	治肢節腫痛. 痛屬火, 腫屬濕. 兼受風寒而發, 動於經絡之中, 濕熱流注於肢節之間. 麻黃ㆍ赤芍藥 各一錢, 防風ㆍ荊芥ㆍ羌活ㆍ獨活ㆍ威靈仙ㆍ白芷ㆍ蒼朮ㆍ片芩(酒炒)ㆍ枳實ㆍ桔梗ㆍ葛根ㆍ川芎 各五分, 當歸(梢)ㆍ升麻ㆍ甘草 各三分. 右剉, 作一貼, 水煎服. 《醫鑑》
SS	一名麻黃芍藥湯.
DP	半夏芩朮湯
SS	治濕痰流注, 肩臂痛. 蒼朮 二錢, 白朮 一錢半, 半夏ㆍ南星ㆍ香附子ㆍ片芩(酒炒) 各一錢, 陳皮ㆍ赤茯苓 各五分, 威靈仙 三分, 甘草 二分. 右剉, 作一貼, 入薑 三片, 水煎服. 一方有羌活. 《丹心》
DP	拈痛散
SS	可熨烙痛風. 羌活ㆍ獨活ㆍ細辛ㆍ肉桂ㆍ防風ㆍ白朮ㆍ良薑ㆍ麻黃ㆍ天麻ㆍ川烏ㆍ吳茱萸ㆍ乳香ㆍ川椒ㆍ全蝎ㆍ當歸 各五錢, 白薑 二錢半. 右粗末, 每一兩或一兩半, 鹽一升同炒極熱, 絹袋盛, 熨烙痛處. 冷則易, 或炒用之. 《寶鑑》
DP	當歸散
SS	熨烙寒濕痛風. 防風ㆍ當歸ㆍ藁本ㆍ獨活ㆍ荊芥穗ㆍ頑荊葉 各一兩. 右粗末, 一兩, 鹽四兩同炒熱, 袋盛熨之, 冷則易. 《醫林》
SS	宜去頑荊葉, 代椒葉亦佳.


CC	禁忌法
ZZ	凡味酸傷筋則緩, 味鹹傷骨則痿, 令人發熱. 變爲痛痺麻木等證. 愼疾者, 須戒魚腥麪醬酒醋. 肉屬陽, 大能助火, 亦可量喫. 痛風諸痺皆然. 《入門》


CC	破傷風病因
ZZ	破傷風者, 多由亡血, 筋無所營, 故邪得以襲之. 所以傷寒汗下過多, 與夫病瘡人及産後, 致斯病者, 槪可見矣. 《三因》
ZZ	破傷風者, 初因擊破皮肉, 視爲尋常. 殊不知風邪乘虛而襲, 變爲惡候. 或諸瘡久不合口, 風邪內襲, 或用湯淋洗, 或着艾焚灸, 其火毒之氣, 亦與破傷風邪無異也. 其證寒熱間作, 甚則口噤目斜, 身體强直, 如角弓反張之狀, 死在朝夕. 《正傳》
ZZ	痓病者, 是難治也. 多是血氣內虛, 風痰盛而成痓病. 凡傷寒雜病, 汗吐後入風, 亦成痓病. 大發濕家汗, 亦成痓. 發瘡家汗, 亦成痓. 産後去血多, 亦成痓. 有跌磕打傷, 瘡口未合, 貫風者, 亦成痓. 此名破傷風也. 《回春》
ZZ	破傷風有四因. 一者, 卒暴傷損, 風邪襲虛. 二者, 諸瘡湯洗艾灸, 逼毒妄行. 三者, 瘡口不合, 貼膏留孔風襲. 四者, 熱鬱, 遍身白痂, 瘡口閉塞, 氣難通泄, 傳播經絡. 《入門》


CC	痓與痙通稱破傷風
ZZ	痙者, 筋勁强直, 而不柔和也. 《河間》
ZZ	痓病者, 口噤, 角弓反張者, 是也. 《丹心》


CC	破傷風形證
ZZ	夫人之筋, 各隨經絡結束於身. 血氣內虛, 外爲風寒濕熱之氣所中, 則成痓. 故寒則緊縮, 熱則弛張, 風則弦急, 濕則弛緩. 風散氣故有汗而不惡寒, 寒澁血故無汗而惡寒, 熱消氣故爲瘈縱, 濕溢血故爲緩弱. 經所謂, 大筋緛短, 小筋弛張, 皆濕熱不攘之所爲也. 原其所因, 多由亡血筋無所營, 故邪得以襲之. 所以傷寒汗下過多, 與夫病瘡人, 及産後致斯病, 槪可見矣. 《三因》
ZZ	筋脈相引而急, 名曰瘈瘲. 俗謂之搐, 是也. 《綱目》
ZZ	諸熱瞀瘈, 皆屬于火. 熱勝風搏, 倂于經絡, 風主動而不寧, 風火相乘, 是以瞀瘈生矣. 治宜祛風滌熱之劑, 折其火熱, 可立愈. 若妄加艾火, 或發其表, 則死不旋踵. 《河間》


CC	破傷風脈
ZZ	痓脈, 按之緊, 如弦直, 上下行. 《仲景》
ZZ	痓脈, 皆伏沈弦緊. 《三因》
ZZ	痓脈弦直, 或沈細些. 汗後欲解, 脈潑如蛇. 弦緊尙可, 伏堅傷嗟. 《回春》
ZZ	痓脈, 浮而無力, 太陽也. 長而有力, 陽明也. 浮而弦小, 少陽也. 《正傳》
ZZ	凡痓脈, 如雨濺散出指外者, 立死. 《入門》


CC	破傷風治法
ZZ	破傷風者, 諸瘡久不合口, 因熱甚鬱結而榮衛不得宣通, 怫熱因之遍體, 故多白痂. 是時瘡口閉塞, 氣難宣通, 故熱甚而生風也. 先辨瘡口平無汁者, 中風也. 邊自出黃水者, 中水也. 幷欲作痓, 急治之. 又痛不在瘡處者, 傷經絡, 亦死證也. 初覺瘡腫起白痂, 身寒熱, 急用玉眞散貼之. 傷在頭面, 急用水調膏和雄黃付瘡上, 腫漸消爲度. 若腰脊反張, 四肢强直, 牙噤, 通身冷, 不知人, 急用蜈蚣細末擦牙, 吐出涎沫, 立甦. 亦宜按摩導引. 《綱目》
ZZ	痙病, 口噤, 背反張, 速灌小續命湯. 《資生》
ZZ	若眼牽觜扯, 手足戰搖伸縮者, 是風痰痓. 若身冷手足冷, 脈沈細, 名爲陰痓. 俱宜參歸養榮湯. 若身熱, 喘嗽生痰, 脈滑數, 名爲痰火痓. 宜用瓜蔞枳實湯. 不可全用風藥散氣, 死之速矣. 《回春》
ZZ	破傷風, 如在表則辛以散之, 在裏則苦以下之, 兼散之. 汗下後, 通利榮血, 祛逐風邪, 防風通聖散方見風門一兩, 加荊芥穗ㆍ大黃 各二錢, 煎水, 調全蝎末ㆍ羌活末 各一錢服之. 《河間》
ZZ	破傷風多死. 宜用防風ㆍ全蝎之類, 全蝎散最妙. 《入門》
ZZ	破傷風, 口喎噤, 肢體反張, 須臾欲死. 宜用全蝎散ㆍ大蜈蚣散. 風盛者, 二烏丸, 風痰者, 玉眞散ㆍ烏蛇散, 手足戰掉, 宜朱砂指甲散, 血凝昏悶者, 烏鴉散. 《入門》
ZZ	破傷風, 宜用香膠散ㆍ一字散ㆍ退風散.
ZZ	大凡破傷風, 在頭面, 則白芷爲君, 防風頭佐之. 在身體及四肢, 則以防風爲君, 隨身梢用, 在下部, 則以獨活佐之. 《丹心》
ZZ	諸瘡欲變痓, 宜急風散ㆍ防風散. 發汗多成痓, 宜防風當歸散, 亡血多成痓, 宜當歸地黃湯.
DP	玉眞散
SS	治破傷風, 口噤, 身强直. 防風ㆍ天南星 等分爲末, 每二錢, 薑汁和, 溫酒調服, 以滓付瘡口上. 口噤者, 童便調下. 南星爲防風所制, 服之不麻, 可以開關定搐. 《回春》
SS	一名定風散. 《醫鑑》
DP	水調膏
SS	治破傷風, 發熱紅腫, 風邪欲傳經絡而未深入者. 杏仁(硏爲泥)ㆍ白麪 等分, 新汲水調成膏, 塗傷腫處, 卽腫消熱退, 神驗. 《醫鑑》
DP	參歸養榮湯
SS	治風痰痓, 陰痓. 人參ㆍ當歸ㆍ川芎ㆍ白芍藥ㆍ熟地黃ㆍ白朮ㆍ白茯苓ㆍ陳皮 各一錢, 甘草 五分. 右剉, 作一貼, 入薑 三片, 棗 二枚, 水煎服. 《回春》
DP	瓜蔞枳實湯
SS	治痰火痓. 瓜蔞仁ㆍ枳實ㆍ貝母ㆍ桔梗ㆍ片芩ㆍ陳皮ㆍ梔子ㆍ茯苓ㆍ麥門冬ㆍ人參ㆍ當歸ㆍ蘇子 各八分, 甘草 三分. 右剉, 作一貼, 入薑 三片煎, 和竹瀝薑汁服. 《回春》
DP	全蝎散
SS	治破傷風, 口喎噤, 肢體反張, 須臾欲死. 蝎梢 七箇, 爲末, 熱酒調服, 日三. 凡患破傷風, 非此不除. 《入門》
DP	大蜈蚣散
SS	治破傷風, 搐搦反張. 蜈蚣 二條, 魚鰾(炒)ㆍ左蟠龍(炒烟盡) 各五錢. 右爲末, 每二錢, 以防風煎湯調服. 服此不解, 覺轉入裏, 當服左龍丸. 《綱目》
SS	一方, 蜈蚣 一條, 江鰾 三錢. 爲末, 每一錢, 防風ㆍ羌活, 煎湯調下. 《入門》
SS	一方, 口噤, 身反張, 不省人, 蜈蚣 一條, 全蝎(炒) 二箇. 右爲末, 擦牙內, 或吹鼻中. 名曰小蜈蚣散. 《丹心》
DP	二烏丸
SS	治破傷風, 角弓反張, 牙關緊急. (生)川烏ㆍ白芷ㆍ天麻 各二錢, 生草烏ㆍ雄黃 各一錢. 右爲末, 酒糊和丸梧子大, 溫酒下十丸. 《入門》
SS	一名奪命丸. 《丹心》
DP	烏蛇散
SS	治破傷風痰盛. 烏蛇 六錢, 麻黃 一兩, 草烏(炮)ㆍ乾薑ㆍ附子(炮)ㆍ川芎ㆍ白附子ㆍ天麻 各五錢, 蝎梢 二錢半. 右爲末, 每一錢, 熱酒調日三服. 《入門》
DP	朱砂指甲散
SS	治破傷風, 手足戰掉不已. 朱砂(水飛)ㆍ天南星(薑製)ㆍ獨活 各二錢, 人手足爪甲(燒存性) 六錢. 右爲末, 分作三貼, 熱酒調下, 立效. 《入門》
DP	烏鴉散
SS	治破傷風, 血凝昏悶. 烏鴉翎(燒灰), 酒調一錢服. 服後飮酒一二盞, 以助藥勢. 《丹心》
DP	香膠散
SS	治破傷風, 口噤, 身强直. 魚膠(燒十分留性)ㆍ麝香 少許. 右細末, 每二錢, 熱酒米飮任下. 《得效》
DP	一字散
SS	治破傷風急者, (金頭)蜈蚣 一條(灸), 天麻ㆍ草烏 各五錢, 全蝎 十箇, 白芷 一錢. 右爲末, 每一字. 發熱茶淸調下, 發寒溫酒調下. 《丹心》
DP	退風散
SS	治破傷風, 不省人事. 防風ㆍ天麻ㆍ白芷ㆍ麻黃ㆍ赤茯苓ㆍ當歸 各一錢, 薄荷 七分, 荊芥ㆍ白殭蠶ㆍ甘草 各五分. 右剉, 作一貼, 入薑 七片, 水煎服. 《寶鑑》
DP	急風散
SS	治久新諸瘡, 傳變爲破傷風. 麝香 一字, 朱砂 一兩, (生)黑豆 二錢半, 草烏 三兩(半生用半焙存性, 米醋同淬). 右爲末, 酒調半錢服之, 神效. 《得效》
DP	防風當歸散
SS	治發汗過多成痓. 防風ㆍ當歸ㆍ川芎ㆍ生地黃 各二錢半. 右剉, 作一貼, 水煎服. 《正傳》
DP	當歸地黃湯
SS	治亡血過多, 變成破傷風. 宜養血. 當歸ㆍ地黃ㆍ芍藥ㆍ川芎ㆍ藁本ㆍ防風ㆍ白芷 各一錢, 細辛 五分. 右剉, 作一貼, 水煎服. 《正傳》


CC	破傷風之治, 同傷寒三法
ZZ	破傷風, 有在表, 在裏, 半表半裏. 三者之不同, 故不離乎汗下和三法也. 《正傳》
ZZ	發汗過多因致痓, 身熱足寒, 項强頭搖, 口噤背反張者, 太陽痓也. 無汗宜汗之, 有汗宜止之. 若頭低視下, 手足牽引肘膝相搆者, 陽明痓也. 若一目或左右視, 幷一手一足搐搦者, 少陽痓也. 《海藏》
ZZ	背後搐者, 太陽也. 身前搐者, 陽明也. 兩傍搐者, 少陽也. 《河間》
ZZ	河間曰, 太陽宜汗, 陽明宜下, 少陽宜和. 若明此三法, 而不中病者, 未之有也. 《正傳》
ZZ	按河間只論三陽, 而不論三陰者, 盖傳入陰經, 其證已危. 若腹滿自利, 口燥咽乾, 舌卷卵縮, 皆無可生之理, 故置而不論也. 《正傳》
ZZ	破傷風在表, 則以辛熱發散之, 宜防風湯ㆍ羌活防風湯ㆍ小續命湯方見上ㆍ九味羌活湯方見寒門. 在半表半裏, 以辛涼和解之, 宜羌麻湯ㆍ防風通聖散方見上. 在裏, 則以寒藥下之, 宜小芎黃湯ㆍ大芎黃湯ㆍ左龍丸. 《河間》
ZZ	破傷風, 雖宜發汗, 若自汗多, 則宜用白朮湯ㆍ白朮防風湯.
DP	防風湯
SS	治破傷風, 在表未入裏, 急服此藥. 防風ㆍ羌活ㆍ獨活ㆍ川芎 各一錢二分半. 右剉, 作一貼, 煎水, 調小蜈蚣散服之, 大效. 《正傳》
DP	羌活防風湯
SS	治破傷風, 初傳在表. 羌活ㆍ防風ㆍ川芎ㆍ白芍藥ㆍ藁本ㆍ當歸ㆍ甘草 各一錢, 地楡ㆍ細辛 各五分. 右剉, 作一貼, 水煎服. 《正傳》
DP	羌麻湯
SS	治破傷風, 在半表半裏無汗. 羌活ㆍ麻黃ㆍ甘菊ㆍ川芎ㆍ石膏ㆍ防風ㆍ前胡ㆍ黃芩ㆍ細辛ㆍ枳殼ㆍ白茯苓ㆍ蔓荊子ㆍ甘草 各七分, 白芷ㆍ薄荷 各五分. 右剉, 作一貼, 入薑 三片, 水煎服. 《入門》
DP	小芎黃湯
SS	治破傷風, 入裏猶有表熱. 川芎 三錢, 黃芩 二錢, 甘草 五分. 右剉, 作一貼, 水煎服, 二三服後, 用大芎黃湯. 《正傳》
DP	大芎黃湯
SS	治破傷風入裏, 二便秘, 小便赤, 自汗不止. 川芎 一錢, 大黃ㆍ羌活ㆍ黃芩 各二錢. 右剉, 作一貼, 水煎服, 以下之, 微利爲度. 《入門》
DP	左龍丸
SS	治破傷風入裏, 發搐, 目直視, 二便秘澁, 宜此下之. 野鴿糞(炒)一名左蟠龍ㆍ江鰾(燒)ㆍ白殭蠶 各五錢, 雄黃 一錢, 蜈蚣 二條, 天麻 二錢. 右爲末, 分作三貼. 先將二貼, 燒飯爲丸梧子大, 朱砂爲衣. 次將一貼, 加巴豆霜半錢, 飯丸梧子大. 每用朱砂丸子 二十丸, 加巴豆丸子 一丸, 二服, 加二丸, 溫酒呑下, 至便利爲度. 只服朱砂丸病愈卽止之. 若搐痓不已, 宜服羌麻湯. 《入門》《丹心》
SS	一名江鰾丸. 《入門》
DP	白朮湯
SS	治破傷風, 大汗不止, 筋攣搐搦. 白芍藥 三錢, 白朮ㆍ葛根 各二錢, 升麻ㆍ黃芩 各一錢, 甘草 五分. 右剉, 作一貼, 水煎服. 《丹心》
DP	白朮防風湯
SS	治破傷風, 發汗過多, 自汗不止. 防風 四錢, 白朮ㆍ黃芪 各二錢. 右剉, 作一貼, 水煎服. 《入門》


CC	痓有剛柔二證
ZZ	痓證寒熱類傷寒. 但脈沈遲弦細, 搖頭露眼, 噤口, 手足搐搦, 項强背反張, 如發癎. 終日不醒爲異. 因傷寒發汗過多, 或大發濕家汗皆作痓. 風性勁, 故爲剛痓而無汗, 濕性緩, 故爲柔痓而有汗. 《入門》
ZZ	無汗爲剛痓, 有汗爲柔痓. 《海藏》
ZZ	剛柔二痓, 幷可與小續命湯方見上. 柔痓去麻黃, 有熱減半桂枝, 冬月去黃芩. 《海藏》
ZZ	剛柔不分, 亦用小續命湯, 加(生)附子. 《入門》
ZZ	剛痓之病, 胸滿口噤, 臥不着席, 脚攣急, 必齘齒, 可與大承氣湯方見寒門下之. 《仲景》
ZZ	剛柔二痓, 通用九味羌活湯. 《入門》


CC	痓與癎相似而實不同, 又不可作風治
ZZ	痓與癎不同. 癎病身軟時醒. 痓病身强直反張, 不時醒, 甚有昏冒而遂亡者. 《丹心》
ZZ	痓與癎相似, 比癎爲虛. 切不可作風治而純用風藥, 宜帶補. 多是氣虛, 有火兼痰, 宜服參ㆍ芪ㆍ芎ㆍ歸ㆍ竹瀝之類. 《丹心》


CC	破傷風凶證
ZZ	痓病有灸瘡難治. 《仲景》
ZZ	痓病, 戴眼, 反折, 瘈瘲, 汗出如珠. 或反張, 離席一掌許. 小兒離席二指許者, 皆死. 《入門》
ZZ	破傷風, 宜早治. 若入藏則難治. 有四般死證不可治. 一者, 頭面靑黑色. 二者, 額上有汗珠不流. 三者, 眼小目瞪. 四者, 身上汗出如油. 《回春》
ZZ	太陽風痓之證, 始則發熱腹痛, 喘息涎浮, 次則牙緊頭搖, 十指微搖, 漸加項背强直, 轉側不仁. 甚者, 昏困失音, 目睛直視, 滑泄不禁, 身腰反張, 如此則十不救一. 《直指》
ZZ	痓病, 目瞪口開, 神氣昏冒, 不知人者, 斷死無疑也. 《回春》


CC	單方
XX	凡三十七種. 有禦風膏ㆍ五加皮酒ㆍ竹瀝湯ㆍ豆淋酒ㆍ虎骨酒.
DP	石灰
SS	治中風, 口眼喎斜. 石灰 一合, 醋炒調如泥. 右喎塗左, 左喎塗右. 候纔正卽洗去. 《本草》
DP	菖蒲
SS	治三十六種風, 無不效. 取根剉浸酒, 或釀酒服. 法見雜方. 《本草》
DP	甘菊
SS	治諸風及風眩. 取乾煮湯飮之, 或浸酒, 或釀酒服. 釀法見雜方. 《本草》
DP	白朮
SS	治一切風及㿏痺, 或中風口噤, 不省. 朮 四兩, 酒三升煮取一升, 頓服之. 《本草》
DP	獨活
SS	治下部風.
DP	羌活
SS	治上部風. 幷療一切風, 百節風. 取一兩剉, 酒煎服.
SS	中風, 口噤不省, 獨活 一兩, 剉酒二升煎至一升. 黑豆 五合, 炒熱投酒中, 盖定良久, 取溫服之. 《本草》
DP	防風
SS	分頭ㆍ身ㆍ梢. 治上中下部風邪.
SS	治三十六種風. 療風最要. 剉一兩, 酒水煎服. 《本草》
DP	蒼耳子
SS	治一切風氣及風濕痺. 取子 三兩, 爲末, 水一升半煎取七合, 溫服之. 又水煎如茶服. 《本草》
DP	仙靈脾
SS	治中風, 半身不遂. 取一斤, 剉袋盛, 浸二斗酒中, 日久取飮. 常令醺. 《本草》
DP	藁本
SS	治一百六十種惡風. , 又治頭風. 剉一兩, 水煎服. 《本草》
DP	天麻
SS	治諸風痺, 癱瘓不遂. 其苗, 名定風草又名赤箭, 不爲風所動. 剉水煎服. 《本草》
DP	萆麻子
SS	治中風, 口眼喎斜. 取子去殼, 擣爛. 右喎塗左, 左喎塗右.
SS	一方, 硏塗在手心. 以一盂子置在手心萆麻子上, 用熟水置盂中. 候口眼正則急去之. 左右如上法用. 《本草》 名禦風膏.
DP	稀薟
SS	治中風久, 百醫不差. 五月五日摘其葉嫩枝, 酒蜜洒拌蒸, 九蒸九曝. 擣爲末, 蜜丸梧子大. 溫酒或米飮下, 五七十丸. 久服, 則眼目淸明, 筋骨强健, 髮白更黑. 《本草》
DP	松葉
SS	治中風口喎. 靑葉 一斤, 擣令汁出, 淸酒一甁, 一宿浸置火邊. 初服半升, 漸至一升. 汗出卽正. 《本草》
DP	黃松節
SS	治偏風口眼喎斜, 毒風筋攣骨痛. 浸酒服, 名松節酒. 方見穀部
DP	五加皮
SS	治風, 補虛. 又治風痺, 及痛風. 釀酒飮之, 名曰五加皮酒. 方見穀部《本草》
SS	目僻眼𥍃, 有五花而自正, 卽五加皮也. 粗末, 酒浸飮之, 其目𥍃自正. 《雷公》
DP	桑枝茶
SS	治偏風, 及一切風. 桑枝(未生葉者), 剉炒, 水煎如茶, 每服一盞. 久服則終身不患偏風, 又可預防風氣.
SS	霜後葉煮湯, 淋渫手足, 去風痺殊勝. 《本草》
DP	竹瀝
SS	卒中風, 口噤不語, 煩悶. 竹瀝 一升, 飮之. 連飮佳.
SS	破傷風, 欲死, 灌入二三升卽活. 《本草》
SS	治風痱恍惚. 竹瀝 二升, (生)葛汁 一升, 薑汁 五合, 相和服. 名曰, 竹瀝湯. 《本草》
DP	皂莢
SS	治卒中風, 口噤, 不省. 皂莢末, 吹鼻取嚔, 卽甦.
SS	中風口喎, 皂莢, 爲末醋調. 右喎塗左, 左喎塗右. 乾則易.
SS	中風不省, 取末, 和白礬末, 或半夏末, 薑汁調灌口. 吐痰卽醒. 《本草》
DP	鱔魚
SS	治中風, 口眼喎斜. 取魚大者, 以鍼刺頭上出血. 左斜塗右, 右斜塗左. 正則洗去, 鱔放水中. 《得效》
DP	蜈蚣
SS	治破傷風, 口噤, 身冷强直. 蜈蚣, 細末擦牙, 吐出涎沫, 立甦. 《綱目》
DP	蠐螬
SS	治破傷風, 極有神效. 初覺, 急取糞堆內蠐螬蟲一二箇, 用手捏住, 待蟲口中吐些少水. 就抹在破傷處, 身穿厚衣裳, 待片時, 瘡口覺麻, 兩脇微汗. 風出立效.
SS	如風緊急, 速取此蟲三五箇, 剪去尾, 將肚內黃水塗瘡口. 再滴些少入熱酒飮之, 汗出立效. 《丹心》
SS	又取此蟲, 安瘡口上, 艾灸蟲尾卽效. 《類聚》
DP	蠶沙
SS	治風痺, 癱瘓不仁. 取沙, 炒熱, 袋盛熨之, 冷卽易. 酒拌炒尤佳. 《本草》
DP	白花蛇
SS	治一切風, 喎斜, 癱瘓, 疼痛. 取蛇, 浸酒, 取酒飮. 又肉作末, 和酒服之.
SS	烏蛇, 治風尤勝. 《本草》
DP	杏仁
SS	治諸瘡入風水, 紅腫欲成破傷風. 杏仁, 泥入白麪, 和水塗之, 卽消. 《本草》
DP	梨
SS	治中風, 失音不語, 煩熱. 取梨汁, 服一合, 日三.
SS	風疾人, 喫消梨, 不限多少. 旬日頓爽. 《本草》
DP	黑豆
SS	治中風, 口噤不語, 喎斜, 癱瘓. 取豆, 炒令極熱, 投酒中飮之, 日三. 名曰, 豆淋酒. 《本草》
DP	葱白
SS	主中風, 面目腫. 煮取汁飮之. 《本草》
DP	荊芥
SS	治中風, 喎斜, 㿏痺, 及一切風. 煮汁飮之. 《本草》
DP	薄荷
SS	治中風, 失音不語, 及熱風煩悶. 生取汁飮之. 又煮汁服之. 《本草》
DP	野鴿糞
SS	卽左蟠龍. 取乾者, 酒漬服, 或炒爲末, 酒調服二錢. 《本草》
DP	烏雞
SS	治中風語澁, 及風寒濕痺. 取肉作羹, 入葱椒薑鹽油醬, 煮熟食之.
SS	糞主風痓, 口噤, 身强直. 取屎白, 同黑豆炒熱, 浸酒服之. 《本草》
DP	鵲
SS	治中風喎斜. 取生鵲, 劈開腹, 及血熱, 貼喎緩處卽正. 《俗方》
SS	烏雞亦可.
DP	雁肪
SS	主諸風, 拘攣, 偏枯, 血氣不通, 及麻痺. 取煉肪, 每日取一匙, 和溫酒服. 《本草》
DP	烏鴉
SS	治急中風, 喎斜不遂. 取全者, 鹽泥固濟. 火煆爲末, 和酒服之. 《本草》
DP	熊脂
SS	主風. 又治風痺不仁. 以酒煉過, 每取一大匙, 和酒服之. 肉亦可食. 《本草》
DP	虎骨
SS	主筋骨, 毒風攣急, 屈伸不得, 走注疼痛. 取骨末, 浸酒服. 名虎骨酒. 《本草》
DP	鹿生肉
SS	治中風, 喎斜. 取肉, 和生椒同擣付之. 正卽去之.
SS	骨釀酒, 治風補虛. 方見雜方《本草》


CC	鍼灸法
ZZ	治中風, 莫如續命湯之類. 然此可扶持初病. 若欲要收全功, 火艾爲良. 中風, 皆因脈道不利, 血氣閉塞也. 灸則喚醒脈道, 而血氣得通, 故可收全功. 《肘後》
ZZ	中風痰盛, 聲如曳鋸, 服藥不下, 宜灸臍下, 氣海ㆍ關元, 二三百壯. 亦可轉死迴生. 五藏氣絶危證, 亦宜灸之. 《綱目》
ZZ	凡人, 非時足脛上及手食指次指, 忽痠疼麻痺, 良久方解, 此將中風之候. 急灸三里ㆍ絶骨 各三壯. 春秋報灸, 常令兩脚有灸瘡爲妙. 《資生》
ZZ	凡人不信此法, 不肯灸, 忽然卒死. 是謂何病. 曰, 風入藏故也. 風病者, 不可不知. 《綱目》
ZZ	凡覺手足或麻或痛, 良久乃已, 此將風中府之候. 宜灸百會ㆍ曲鬢ㆍ肩髃ㆍ曲池ㆍ風市ㆍ三里ㆍ絶骨. 《資生》
ZZ	凡覺心中憒亂, 神思不怡, 或手足麻痺, 此將風中藏之候. 宜灸百會ㆍ風池ㆍ大椎ㆍ肩井ㆍ曲池ㆍ間使ㆍ三里. 《資生》
ZZ	治風七穴, 百會ㆍ耳前髮際ㆍ肩井ㆍ風市ㆍ三里ㆍ絶骨ㆍ曲池. 一方, 加有風池ㆍ合谷ㆍ肩髃ㆍ環跳, 凡九穴. 《資生》 凡中風, 皆灸之.
ZZ	卒中風, 喎斜涎塞不省, 宜灸聽會ㆍ頰車ㆍ地倉ㆍ百會ㆍ肩髃ㆍ曲池ㆍ風市ㆍ三里ㆍ絶骨ㆍ耳前髮際ㆍ大椎ㆍ風池, 凡十二穴. 《本事》
ZZ	中風, 目戴上, 不能視, 灸第二椎骨ㆍ第五椎骨上 各七壯, 一齊下火. 立愈. 《綱目》
ZZ	口眼喎斜, 宜灸聽會ㆍ頰車ㆍ地倉. 又法, 喎向右者, 灸左喎陷中, 喎向左者, 灸右喎陷中 各二七壯, 立愈. 《綱目》
ZZ	半身不隨, 宜灸百會ㆍ顖會ㆍ風池ㆍ肩髃ㆍ曲池ㆍ合谷ㆍ環跳ㆍ風市ㆍ三里ㆍ絶骨. 《資生》
ZZ	口噤, 宜鍼人中ㆍ頰車ㆍ百會ㆍ承漿ㆍ合谷ㆍ翳風. 灸亦可. 《綱目》
ZZ	失音不語, 宜鍼瘂門ㆍ人中ㆍ天突ㆍ涌泉ㆍ神門ㆍ支溝ㆍ風府. 《綱目》
ZZ	半身不隨, 環跳爲要穴. 《綱目》
ZZ	治中風偏枯, 大接經從陽引陰, 至陰與涌泉, 中衝與關衝, 竅陰與大敦, 少商與商陽, 厲兌與隱白, 少衝與少澤.
ZZ	大接經從陰引陽, 少商與商陽, 厲兌與隱白, 少衝與少澤, 至陰與涌泉, 中衝與關衝, 竅陰與大敦. 凡此十二經井穴也. 羅謙甫, 治趙僧判中藏, 刺十二井穴愈, 又治張安撫中藏, 灸十二井穴愈. 《寶鑑》
ZZ	骨痺, 取太谿ㆍ委中. 筋痺, 取太衝ㆍ陽陵泉. 脈痺, 取大陵ㆍ少海. 肉痺, 取太白ㆍ三里. 皮痺, 取太淵ㆍ合谷. 《綱目》
ZZ	痺病, 宜燔鍼刦刺. 以知爲數, 以痛爲兪, 言鍼後, 以應效爲度數, 痛處爲兪穴, 非取諸經定穴也. 《靈樞》
ZZ	治歷節風, 亦如上法. 但於痛處, 灸三七壯亦佳. 《千金》
ZZ	百節痠疼, 實無所知, 以三稜鍼, 刺絶骨, 出血立愈. 《東垣》


BB	寒(上)


CC	冬爲傷寒
ZZ	從霜降以後, 至春分前, 凡有觸冒霜露, 體中寒邪卽病者, 謂之傷寒. 《活人》
ZZ	春氣溫和, 夏氣暑熱, 秋氣淸涼, 冬氣冷冽. 此四時之正氣也. 冬時嚴寒, 萬類深藏, 君子固密, 則不傷於寒. 夫觸冒之者, 乃名傷寒. 其傷於四時之氣, 皆能爲病, 而惟傷寒最毒者, 以其有殺厲之氣也. 中而卽病者, 爲傷寒, 不卽病者, 其寒毒藏於肌膚中, 至春變爲溫病, 至夏變爲暑病, 暑者, 熱重於溫也. 是以辛苦之人, 春夏多溫熱病者, 皆由冬時觸寒所致, 非時行之氣也. 《活人》


CC	傷寒號爲大病
ZZ	傷寒世號爲大病. 《得效》
ZZ	傷寒一證, 與雜病不同, 若不對證, 妄投藥餌, 罪犯非輕, 誤人多矣. 《局方》
ZZ	傷寒證候, 頃刻傳變, 傷寒治法, 繩尺謹嚴. 非可以輕心視之也. 其間種類不一, 條例浩繁, 是固難矣. 至於陰極發躁, 熱極發厥, 陰證如陽, 陽證如陰. 脚氣似乎傷寒, 中暑似乎熱病. 凡此等類, 尤當審思而明辨之. 若疑似未別, 體忍未明, 切不可妄投決病之劑. 方匕雖微, 死生係焉, 可不謹歟. 《得效》


CC	兩感傷寒爲死證
ZZ	帝曰, 其兩感於寒而病者, 必不免於死. 《內經》
ZZ	兩感於寒者, 病一日巨陽與少陰俱病, 則頭痛, 口乾而煩滿. 二日則陽明與太陰俱病, 腹滿身熱, 不欲食譫言. 三日則少陽與厥陰俱病, 則耳聾囊縮而厥, 水漿不入, 不知人, 六日死. 《內經》
ZZ	兩感傷寒, 古無治法. 仲景云, 兩病俱作, 治有先後, 如下利不止, 身體疼痛, 急先救裏, 如不下利, 身體疼痛, 急當救表. 救裏固宜急, 而表亦不可緩也. 救裏宜四逆湯, 救表宜桂枝湯. 二方見下《活人》
ZZ	此必死之證. 然所稟有虛實, 所感有淺深. 實而感淺者猶或可治. 予嘗用大羌活湯, 十活二三. 《東垣》
ZZ	一云, 表裏俱急者, 大羌活湯, 陰陽未分者, 陶氏冲和湯探之. 《入門》
ZZ	兩感傷寒者, 日傳二經之候也. 仲景無治法, 惟東垣有治兩感大羌活湯云十可救其一二, 未知是否. 《正傳》
DP	大羌活湯
SS	解利兩感傷寒, 或傷寒見風脈, 傷風見寒脈, 發熱, 惡寒, 無汗, 頭痛, 項强等證. 生地黃ㆍ知母ㆍ川芎 各一錢, 羌活ㆍ防風ㆍ獨活ㆍ防己ㆍ黃芩ㆍ黃連ㆍ蒼朮ㆍ白朮 各七分, 細辛ㆍ甘草 各五分. 右剉, 作一貼, 水煎服. 未解, 再服三四貼. 《東垣》
SS	此方, 治陰陽已分, 陽證多者宜服. 《入門》
DP	陶氏冲和湯
SS	治兩感傷寒, 陰陽未分者, 以此探之. 羌活ㆍ蒼朮ㆍ防風ㆍ川芎ㆍ生地黃ㆍ黃芩ㆍ柴胡ㆍ乾葛ㆍ白芷ㆍ石膏 各一錢, 細辛ㆍ甘草 各三分. 右剉, 作一貼, 入薑 三片, 棗 二枚, 黑豆 三七粒, 同煎服. 《入門》
SS	一名冲和靈寶飮. 《必用》


CC	脈法
ZZ	凡治傷寒, 以脈爲先, 以證爲後. 凡治雜病, 以證爲先, 以脈爲後. 大抵治傷寒, 見證未見脈, 未可投藥. 見脈未見證, 雖小投藥, 亦無害也. 《祗和》
ZZ	緊脈爲傷寒. 《脈經》
ZZ	傷寒之脈, 陰陽俱盛而緊濇. 《脈經》
ZZ	脈盛身寒, 得之傷寒. 《內經》
ZZ	弦緊爲寒脈. 《脈經》
ZZ	傷寒脈, 大浮數動滑, 此名陽也. , 沈濇弱弦微, 此名陰也. 凡陰病見陽脈者生, 陽病見陰脈者死. 《脈經》
ZZ	熱病須得脈浮洪, 細小徒費用神功. 汗後脈靜當便瘥, 喘熱脈亂命應終. 《脈訣》
ZZ	寒傷太陽, 脈浮而濇, 及傳而變, 名狀難悉. 陽明則長, 少陽則弦. 太陰入裏, 遲沈必兼. 及入少陰, 其脈遂緊, 厥陰熱甚, 脈伏厥冷.
ZZ	在陽當汗, 次利小便. 表解裏病, 其脈實堅. 此其大略, 治法之正, 至於大法, 自有仲景.
ZZ	傷寒有五, 脈非一端. 陰陽俱盛, 緊澁者寒. 陽浮而滑, 陰濡而弱, 此名傷風, 勿用寒藥.
ZZ	陽濡而弱, 陰小而急, 此非風寒, 乃濕溫脈.
ZZ	陽脈浮滑, 陰脈濡弱, 或遇於風, 變成風溫.
ZZ	陽脈洪數, 陰脈實大, 更遇溫熱, 變成溫毒.
ZZ	陽脈濡弱, 陰脈弦緊, 更遇濕氣, 變爲濕溫.
ZZ	陰陽俱盛, 重感於寒 變爲溫瘧, 同病異名.
ZZ	陰陽俱盛, 病熱之極, 浮之而滑, 沈之散澁. 《脈訣》
ZZ	中寒緊澁, 陰陽俱盛, 法當無汗, 有汗傷命. 《回春》
ZZ	傷寒熱病, 脈宜洪大, 忌沈細. 《醫鑑》
ZZ	中寒之脈, 虛而微細. 《醫鑑》


CC	傷寒變熱
ZZ	內經曰, 寒傷形. 註曰, 寒則衛氣不利, 故傷形也.
ZZ	人傷於寒而傳爲熱, 何也. 曰, 夫寒盛則生熱也. 寒氣外凝, 陽氣內鬱, 腠理堅緻, 六府閉封. 緻則氣不宣通, 封則濕氣內結, 中外相薄, 寒盛熱生. 故人傷於寒, 轉而爲熱也. 汗之而愈, 則外凝內鬱之理, 可知矣. 斯乃雜病數日者也.


CC	傷寒傳經
ZZ	內經曰, 巨陽者, 諸陽之屬也, 其脈連於風府. 故爲諸陽主氣也. 人之傷於寒也, 則爲病熱, 熱雖甚不死, 其兩感於寒者, 必不免於死. 帝曰, 願聞其狀. 岐伯曰, 傷寒一日, 巨陽受之, 故頭項痛, 腰脊强. 二日, 陽明受之. 陽明主肉, 其脈挾鼻, 絡於目, 故身熱目疼, 而鼻乾不得臥也. 三日, 少陽受之. 少陽主膽, 其脈循脇, 絡於耳, 故胸脇痛而耳聾. 三陽經絡, 皆受其病, 而未入於藏, 故可汗而已. 四日, 太陰受之. 太陰脈布胃中, 絡於嗌, 故腹滿而嗌乾. 五日, 少陰受之. 少陰脈貫腎, 絡於肺, 繫舌本, 故口燥舌乾而渴. 六日, 厥陰受之. 厥陰脈循陰器, 而絡於肝, 故煩滿而囊縮. 三陰三陽, 五藏六府皆受病, 榮衛不行, 五藏不通則死矣.
ZZ	其不兩感於寒者, 七日, 巨陽病衰, 頭痛少愈. 八日, 陽明病衰, 身熱少愈. 九日, 少陽病衰, 耳聾微聞. 十日, 太陰病衰, 腹減如故, 則思飮食. 十一日, 少陰病衰, 渴止, 不滿, 舌乾已而嚔. 十二日, 厥陰病衰, 囊縱, 少腹微下, 大氣皆去, 病日已矣.
ZZ	煩滿者, 小腹煩滿也. 下云, 小腹微下者, 謂此也. 大氣皆去, 則病人精神爽慧也. 《活人》
ZZ	若過十三日不間, 尺寸陷者大危. 間謂瘳也《仲景》


CC	傷寒或愈或死日期
ZZ	黃帝曰, 今夫熱病者, 皆傷寒之類也, 或愈或死. 其死皆以六七日之間, 其愈皆以十日已上者, 何也. 不知其解, 願聞其故. 岐伯對曰, 兩感於寒而病者, 到六七日, 三陰三陽, 五藏六府, 皆受病, 榮衛不行, 水漿不入, 六日死. 帝曰, 兩感者, 三日當死而六日乃死, 何也. 岐伯曰, 陽明者, 十二經脈之長也, 其血氣盛, 故不知人, 三日其氣乃盡, 故死矣. 其不兩感於寒者, 到十二日, 六經再傳, 故愈矣. 《內經》


CC	傷寒大法
ZZ	傷寒大法有四, 曰傳經, 曰專經, 曰卽病, 曰鬱病. 夫卽病者, 多爲專經. 鬱病者, 多爲傳經. 盖寒邪之中人, 無有定體, 或中於陽, 或中於陰, 或但中於太陽, 未及鬱熱而卽發, 首尾只在本經而不傳變者, 宜發散表邪而愈. 或有從太陽, 未及鬱熱, 不從陽明少陽過, 而遂入於三陰之經者, 亦有不曾入於陽經, 而直傷於三陰之經而卽病者, 宜溫中通脈而愈. 若夫始從太陽鬱熱, 以次而傳至於陽明少陽, 次第傳變於三陰之經者, 則爲傳經之熱證明矣. 《正傳》


CC	太陽六傳
ZZ	太陽者, 巨陽也. 爲三陽之首. 膀胱經病, 若渴者, 自入于本, 名曰傳本. 太陽傳陽明胃土者, 名曰巡經傳. 爲發汗不盡, 利小便, 餘邪不盡, 透入于裏也.
ZZ	太陽傳少陽膽木者, 名曰越經傳. 爲元受病, 脈浮無汗, 宜用麻黃湯而不用故也.
ZZ	太陽傳太陰脾土者, 名曰誤下傳. 爲元受病, 脈緩有汗, 當用桂枝而反下之故也. 病當腹滿四肢沈重.
ZZ	太陽傳少陰腎水者, 名曰表裏傳. 爲表病急當汗, 而反不汗不發, 所以傳裏也.
ZZ	太陽傳厥陰肝木者, 爲三陰不至於首, 惟厥陰與督脈上行, 與太陽相接. 名曰巡經得度傳. 《海藏》


CC	六經標本
ZZ	經絡爲標, 藏府爲本. 如太陽經爲標, 膀胱爲本, 餘倣此. 《入門》


CC	太陽形證用藥
ZZ	太陽膀胱本病, 頭疼, 脊强. 小腸爲標, 與心爲表裏, 故發熱. 冬月麻黃桂枝湯, 餘月九味羌活湯.
ZZ	太陽以皮膚爲表, 以膀胱爲裏. 熱在皮膚, 則頭疼項强, 宜麻黃桂枝湯ㆍ九味羌活湯. 熱在膀胱, 則口渴尿赤, 宜五苓散. 《入門》
ZZ	發熱惡寒, 脈浮者屬表, 卽太陽證也. 《仲景》
DD	太陽傷風
ZZ	太陽傷風, 脈陽浮而陰弱. 陽浮者熱自發, 陰弱者汗自出. 嗇嗇惡寒, 淅淅惡風, 翕翕發熱, 鼻鳴乾嘔, 桂枝湯主之. 《仲景》
DD	太陽傷寒
ZZ	太陽傷寒, 頭痛發熱, 身疼腰痛, 骨節皆痛, 惡風無汗而喘, 麻黃湯主之.
ZZ	註曰, 頭痛身疼腰痛, 以至牽連百骨節俱痛者, 此太陽傷寒, 榮血不利故也. 《仲景》
DD	太陽兩傷風寒
ZZ	脈浮緊, 發熱, 惡寒, 身痛, 不汗出而煩躁者, 大靑龍湯主之.
ZZ	發熱惡風, 煩躁, 手足溫爲傷風候, 脈浮緊爲傷寒脈, 是傷風見寒脈也. 寒多熱少, 不煩躁, 手足微厥, 爲傷寒候, 脈浮緩爲傷風脈, 是傷寒見風脈也. 盖脈似桂枝, 反無汗, 病似麻黃, 反煩躁, 是也. 《活人》
DD	太陽病似瘧
ZZ	太陽病似瘧, 發熱惡寒, 熱多寒少, 脈微弱者, 此無陽也. 身不痒, 不可發汗, 宜桂婢各半湯.
ZZ	太陽病八九日, 如瘧狀, 發熱惡寒, 熱多寒少, 脈微而惡寒者, 此陰陽俱虛. 不可更發汗, 更下, 更吐. 面色反有熱色者, 未欲解也. 以其不能得小汗出, 身必痒, 宜桂麻各半湯. 《仲景》
DD	太陽畜血
ZZ	太陽病六七日, 表證因在, 脈微而沈, 反不結胸, 其人如狂者, 以熱在下焦. 小腹當滿, 小便自利者, 下血乃愈, 抵當湯主之. 《仲景》
ZZ	太陽證俱在而脈反沈, 兼發狂, 小腹硬者, 宜用此藥. 方見下
EP	麻黃桂枝湯
SS	太陽病八九日, 發熱惡寒, 往來如瘧狀. 桂枝ㆍ芍藥 各二錢, 麻黃 一錢二分, 甘草 一錢, 杏仁 八分. 右剉, 作一貼, 入薑 五片, 棗 二枚, 水煎服. 《入門》
EP	九味羌活湯
SS	不問四時, 但有頭痛, 骨節痛, 發熱, 惡寒, 無汗, 脈浮緊, 宜用此, 以代麻黃爲穩當. 《莭奄》
SS	有汗, 不得服麻黃, 無汗, 不得服桂枝. 若誤服則其變不可勝言, 故立此法, 使不犯三陽禁忌. 乃解表神方. 羌活ㆍ防風 各一錢半, 蒼朮ㆍ川芎ㆍ白芷ㆍ黃芩ㆍ生地黃 各一錢二分, 細辛ㆍ甘草 各五分. 右剉, 作一貼, 入生薑 三片, 大棗 二枚, 葱白 二莖, 水煎服. 《入門》
SS	一名羌活冲和湯. 《醫鑑》
SS	羌活, 治太陽肢節痛, 乃撥亂反正之主也. 防風, 治一身盡痛, 聽軍將命令而行. 蒼朮, 雄壯上行之氣, 能除濕氣下安太陰. 甘草, 緩裏急, 和諸藥. 川芎, 治厥陰頭痛在腦. 生地黃, 治少陰心熱在內. 黃芩, 治太陰肺熱在胸. 白芷, 治陽明頭痛在額. 細辛, 治少陰腎經苦頭痛. 《正傳》
EP	桂枝湯
SS	治太陽傷風, 自汗, 惡風寒. 桂枝 三錢, 白芍藥 二錢, 甘草 一錢. 右剉, 作一貼, 入生薑 三片, 大棗 二枚, 水煎溫服. 須臾啜稀粥一盞, 以助藥力, 令遍身漐漐微汗爲佳. 得汗勿再服. 《入門》
SS	陶氏桂枝湯, 本方, 加防風ㆍ川芎ㆍ羌活ㆍ藁本, 薑棗煎. 臨熱, 入飴糖二匙, 熱服微汗之, 卽解肌也. 《入門》
EP	麻黃湯
SS	治太陽傷寒, 頭痛, 身疼, 百節痛, 無汗, 惡風寒. 麻黃 三錢, 桂枝 二錢, 甘草 六分, 杏仁 十枚. 右剉, 作一貼, 入薑 三片, 葱白 二莖, 水煎服如上法, 有汗, 勿再服. 《入門》
SS	陶氏麻黃湯, 本方, 加升麻ㆍ川芎ㆍ白芷ㆍ防風ㆍ羌活ㆍ藁本, 入薑ㆍ葱ㆍ豆豉煎, 熱服如上法. 《入門》
EP	大靑龍湯
SS	善解風寒兩傷. 麻黃 三錢, 桂枝 二錢, 杏仁 一錢半, 石膏 四錢, 甘草 一錢. 右剉, 作一貼, 入薑 三片, 棗 二枚, 水煎服如上法, 有汗勿服. 《入門》
SS	發熱, 惡風, 煩躁, 手足溫爲傷風候, 脈浮緊, 爲傷寒脈. 是傷風見寒脈也. 寒多熱少, 不煩躁, 手足微厥, 爲傷寒候, 脈浮緩, 爲傷風脈. 是傷寒見風脈也. 盖脈似桂枝反無汗, 病似麻黃反煩躁, 是也. 此藥能主之. 《活人》
SS	仲景治傷寒, 一則桂枝, 二則麻黃, 三則靑龍. 桂枝治傷風, 麻黃治傷寒, 靑龍治傷風見寒脈, 傷寒見風脈. 三者如鼎立. 予嘗深究三旨, 若證候與脈相對, 則無不應手而愈. 《本草》
EP	桂婢各半湯
SS	治太陽病, 脈微, 身不痒. 石膏 二錢, 桂枝ㆍ芍藥ㆍ麻黃 各一錢, 甘草 三分. 右剉, 作一貼, 入生薑 三片, 大棗 二枚, 水煎溫服. 《入門》
EP	桂麻各半湯
SS	治太陽病, 脈微, 身痒. 麻黃 一錢半, 桂枝ㆍ芍藥ㆍ杏仁 各一錢, 甘草 七分. 右剉, 作一貼, 入薑 三片, 棗 二枚, 水煎服. 《入門》


CC	陽明形證用藥
ZZ	陽明者, 大腸爲標, 與肺爲表裏, 故微惡寒發熱, 爲經病, 宜葛根解肌湯. 渴而有汗者, 宜白虎湯. 胃爲本, 目疼鼻乾, 潮汗閉澁, 滿渴狂譫, 宜調胃承氣湯. 《入門》
ZZ	陽明, 以肌肉之間爲表, 胃府爲裏. 熱在表則目疼不眠, 宜葛根解肌湯. 熱入裏, 則狂譫, 宜調胃承氣湯. 《入門》
DD	陽明病有三
ZZ	病有太陽陽明, 有正陽陽明, 有少陽陽明, 何謂也. 答曰, 太陽陽明者, 脾約, 是也. 正陽陽明者, 胃家實, 是也. 少陽陽明者, 發汗利小便, 胃中燥煩實, 大便難, 是也. 《仲景》
ZZ	陽明之爲病, 胃家實也. 問曰, 緣何得陽明病. 答曰, 太陽病發汗, 若下若利小便者, 此亡津液, 胃中乾燥, 因轉屬陽明. 不更衣, 內實, 大便難者, 此名陽明病也. 《仲景》
DD	陽明病陰陽結
ZZ	脈浮而數, 能食不大便者, 此爲實, 名曰陽結也. 期十七日當劇. 脈沈而遲, 不能食, 身體重, 大便鞕, 名曰陰結也. 期十四日當劇. 《仲景》
DD	陽明外證
ZZ	陽明外證云何. 答曰, 身熱汗自出, 不惡寒反惡熱也
ZZ	傷寒轉屬陽明者, 其人濈然微汗出也.
ZZ	陽明病, 發熱汗多者, 急下之, 宜大承氣湯. 《仲景》
DD	陽明證潮熱
ZZ	詳見下.
DD	陽明證譫語
ZZ	詳見下.
DD	陽明病惡候
ZZ	傷寒若吐若下後不循, 不大便五六日, 至十餘日, 日晡所發潮熱, 不惡寒, 狂言如見鬼狀. 若劇者, 發則不識人, 循衣摸床, 惕而不安, 微喘直視, 脈弦者生, 脈濇者死. 《仲景》
ZZ	微者, 但發熱譫語, 宜大承氣湯下之. 一服利則止後服, 脈弦者生, 脈濇者死. 《得效》
ZZ	一人病傷寒, 大便不利, 日晡發潮熱, 手循衣縫, 兩手撮空, 直視喘急. 諸醫皆走, 此誠惡候. 仲景雖有證而無法, 但云脈弦者生, 脈濇者死. 謾且救之, 與小承氣湯一服而大便利, 諸疾漸退, 脈且微弦, 半月愈. 或問曰, 脈弦者生, 何也. 予曰, 錢仲陽云, 手尋衣領及捻物者, 肝熱也. 此證在玉函列於陽明部. 盖陽明者, 胃也. 肝有熱邪, 淫于胃經, 故以承氣瀉之. 且得弦脈, 則肝平而胃不受剋, 此有生之理也. 《本事》
DD	陽明實證宜下
ZZ	自汗出, 大便秘, 小便赤, 手足溫, 脈洪數譫語者, 必有燥糞在胃中, 調胃承氣湯下之. 《活人》
ZZ	手足濈然汗出者, 此大便已鞕也. 譫語有潮熱, 承氣湯下之, 熱不潮者, 勿服. 《明理》
DD	陽明虛證宜補
ZZ	一人傷寒, 發狂欲走, 脈虛數, 用柴胡湯反劇. 以參ㆍ芪ㆍ歸ㆍ朮ㆍ陳皮ㆍ甘草, 煎湯, 一服狂定, 再服安睡而愈. 《海藏》
ZZ	嘗治循衣摸床者, 數人皆用大補氣血之劑. 惟一人兼瞤振脈代, 遂於補劑中略加桂, 亦振止脈和而愈. 《綱目》
DD	陽明證汗渴
ZZ	治汗後, 脈洪大而煩渴, 宜用白虎湯和解之.
ZZ	三陽合病, 頭痛面垢, 譫語遺尿, 中外俱熱, 自汗煩渴, 亦宜此藥. 《仲景》
ZZ	汗下後, 表裏俱熱, 舌上乾燥而大渴, 脈洪大者, 人參白虎湯主之.
ZZ	汗而不解, 脈浮者, 蒼朮白虎湯主之. 《仲景》
ZZ	無汗而渴者, 不可服.
ZZ	陽明證汗渴, 竹葉石膏湯最妙. 方見下
DD	陽明三證
ZZ	陽明證, 上焦熱, 脈浮發熱, 中焦熱, 渴欲飮水, 下焦熱, 小便不利. 是乃三焦俱熱, 宜使熱邪從小便而出, 是用猪苓湯. 惟汗多而渴者, 不可服. 《入門》
DD	陽明脾約證
ZZ	趺陽脈浮而濇, 浮則胃氣强, 濇則小便數. 浮濇相搏, 大便必難, 其脾爲約. 麻仁丸主之, 一名脾約丸方見大便. 《仲景》
DD	陽明病禁忌
ZZ	陽明病不能食, 攻其熱必噦, 所以然者, 胃氣虛冷故也.
ZZ	傷寒嘔多, 雖有陽明證, 不可攻也.
ZZ	胃家實不大便, 若表未解, 及有半表者, 先用桂枝柴胡和解之, 乃可下也.
ZZ	陽明病自汗出, 小便自利者, 此爲津液內竭. 大便雖鞕, 不可攻之, 宜用蜜導法通之. 方見大便
ZZ	陽明病口燥, 但欲潄水, 不欲嚥, 此必衄, 不可下, 宜用犀角地黃湯. 《仲景》
EP	葛根解肌湯
SS	治陽明經病, 目疼鼻乾, 不得臥, 宜解肌. 葛根ㆍ柴胡ㆍ黃芩ㆍ芍藥ㆍ羌活ㆍ石膏ㆍ升麻ㆍ白芷ㆍ桔梗 各一錢, 甘草 五分. 右剉, 作一貼, 入薑三, 棗二, 水煎服. 《醫鑑》
SS	一名柴葛解肌湯. 《回春》
EP	白虎湯
SS	治陽明病, 汗多煩渴, 脈洪大. 石膏 五錢, 知母 二錢, 甘草 七分, 粳米 半合. 右剉, 作一貼, 水煎服. 《入門》
SS	本方, 加人參一錢, 名曰人參白虎湯.
SS	本方, 加蒼朮一錢, 名曰蒼朮白虎湯. 《丹心》
EP	猪苓湯
SS	治陽明證, 小便不利, 汗少, 脈浮而渴. 赤茯苓ㆍ猪苓ㆍ阿膠ㆍ澤瀉ㆍ滑石 各一錢. 右四味剉水煎, 臨熱入阿膠煎烊, 溫服. 《仲景》


CC	少陽形證用藥
ZZ	少陽之爲病, 口苦, 咽乾, 目眩. 《仲景》
ZZ	眩而口苦, 舌乾者, 屬少陽. 《仲景》
ZZ	脇滿乾嘔, 往來寒熱者, 屬少陽. 《仲景》
ZZ	胸脇痛, 耳聾, 尺寸脈俱弦者, 少陽受病也. 《仲景》
ZZ	口苦, 耳聾, 胸滿者, 少陽傷風也. 《仲景》
ZZ	少陽, 三焦相火爲本, 故微熱, 膽爲標, 故耳聾, 脇痛, 寒熱, 嘔而口苦. 宜從中治, 俱宜小柴胡湯. 《入門》
DD	少陽證爲半表半裏
ZZ	少陽居太陽陽明之中, 半表半裏也. 禁汗, 恐犯太陽. 禁下, 恐犯陽明. 禁利小便, 恐生發之氣陷入陰中. 故只用小柴胡湯和之. 《入門》
ZZ	少陽以胸脇之間, 爲半表半裏. 表多則小柴胡湯, 裏多則黃芩湯. 已上發熱, 太陽惡寒, 陽明自汗, 少陽多嘔, 皆三陽證也. 《入門》
DD	少陽病不可發汗
ZZ	傷寒脈弦細, 頭痛發熱者, 屬少陽, 不可發汗. 發汗則譫語. 《仲景》
DD	少陽證往來寒熱
ZZ	血氣虛, 腠理開, 邪氣因入, 與正氣相搏, 結於脇下. 邪正分爭, 往來寒熱, 休作無時, 不欲飮食而嘔, 宜用小柴胡湯. 《仲景》
DD	少陽病壞證
ZZ	太陽病不解, 轉入少陽者, 脇下硬滿, 乾嘔不能食, 往來寒熱, 尙未吐下, 脈沈緊者, 與小柴胡湯. 若已吐下發汗, 譫語, 柴胡證罷, 此爲壞病, 依壞法治之. 《仲景》
DD	少陽病脇痛
ZZ	少陽證, 漐漐汗出, 頭痛, 心下痞硬滿, 引脇下痛, 乾嘔短氣, 不惡寒, 此表解裏未和也. 宜十棗湯. 若合下不下, 則令人脹滿, 遍身浮腫也. 《仲景》
ZZ	杜壬曰, 裏未和者, 盖痰與燥氣壅於中焦. 故頭痛乾嘔, 短氣汗出, 是痰隔也. 非十棗湯不治. 《綱目》
EP	小柴胡湯
SS	治少陽病, 半表半裏, 往來寒熱. 能和其內熱, 解其外邪, 傷寒方之王道也. 柴胡 三錢, 黃芩 二錢, 人參ㆍ半夏 各一錢, 甘草 五分. 右剉, 作一貼, 入薑三棗二, 水煎服. 《入門》
SS	一名三禁湯. 以其禁發汗, 禁利小便, 禁利大便. 故只用此藥, 乃和解之劑也. 《入門》
SS	專治少陽半表裏證, 及汗下後不解, 過經不解, 時氣瘟疫, 熱入血室等證. 其間有五證, 尤爲的當. 傷寒五六日, 心煩喜嘔者, 一也. 寒熱往來者, 二也. 耳聾胸痞者, 三也. 發潮熱者, 四也. 差後發熱者, 五也. 此五證, 尤爲可服. 《入門》
SS	一名人參湯. 《得效》
EP	黃芩湯
SS	治少陽半表半裏, 裏證多者, 宜用此.
SS	一名黃芩芍藥湯. 方見大便
EP	十棗湯
SS	治傷寒有懸飮伏飮, 脇下引痛. 芫花(微炒)ㆍ甘遂ㆍ大戟(炒). 右等分 爲末. 別取大棗十枚, 水一盞煎至半盞, 去藥, 調藥末. 强人一錢, 弱人半錢服. 大便利下水, 以粥補之. 《入門》
SS	河間曰, 芫花之辛, 以散飮, 二物之苦, 以泄水. 甘遂, 直達水氣所結之處, 乃泄水之聖藥. 然有毒, 不可輕用. 《宣明》


CC	太陰形證用藥
ZZ	太陰之爲病, 腹滿而吐, 食不下, 自利益甚, 時腹自痛. 《仲景》
ZZ	太陰, 肺爲標, 故咽乾, 身目黃, 脾爲本, 故腹滿痛. 宜大柴胡湯方見下. 身黃者, 茵蔯蒿湯. 如自利不渴屬藏病, 宜理中湯丸. 《入門》
ZZ	太陰證, 腹痛, 自利不渴. 宜理中湯ㆍ理中丸, 四順理中湯丸亦主之. 《仲景》
ZZ	腹滿時痛, 吐利不渴者, 爲太陰. 宜四逆湯方見下, 理中湯. 腹滿不減, 減不足言, 宜大承氣湯方見下. 《仲景》
ZZ	腹滿時痛, 復如故, 此虛寒從下而上也. 當以溫藥和之, 宜理中湯. 《仲景》
ZZ	飮食不節, 寒中陰經, 腹滿閉塞, 脣靑, 手足冷, 脈沈細, 宜治中湯. 《仲景》
ZZ	傷寒自利不渴者, 屬太陰. 以其藏有寒故也. 當溫之, 宜用四逆湯. 《仲景》
DD	太陰病腹痛
ZZ	傷寒, 陽脈濇, 陰脈弦, 法當腹中急痛. 先與小建中湯方見虛勞, 不差, 再與小柴胡湯. 《仲景》
ZZ	太陽病, 醫反下之, 因而腹滿時痛者, 屬太陰. 桂枝湯加芍藥主之. 凡言加者, 謂倍入也 大便實痛者, 桂枝湯, 加大黃主之. 《仲景》
ZZ	傷寒邪在三陰, 內不得交通, 故爲腹痛. 手足之經, 皆會於腹故也. 《仲景》
DD	太陰病腹脹滿
ZZ	太陰證下利淸穀, 若發汗則必脹滿. 《仲景》
ZZ	發汗後腹脹滿, 宜用厚朴半夏湯. 《仲景》
DD	太陰病發黃
ZZ	傷寒七八日, 身黃如橘子色, 小便不利, 腹微滿, 屬太陰. 宜茵蔯蒿湯. 《仲景》
ZZ	傷寒, 但頭汗出, 餘無汗, 劑頸而還, 小便不利, 身必發黃. 《仲景》
ZZ	問曰, 白虎證亦有身熱, 煩渴引飮, 小便不利, 何以不發黃. 答曰, 白虎與發黃證相近, 但遍身汗出. 此爲熱越, 白虎證也. 頭面汗出, 頸以下無汗, 發黃證也. 《活人》
EP	理中湯
SS	治太陰, 腹痛, 自利, 不渴. 人參ㆍ白朮ㆍ乾薑(炮) 各二錢, 甘草(灸) 一錢. 右剉, 作一貼, 水煎服. 《入門》
EP	理中丸
SS	治同上. 以理中湯材作末, 蜜丸彈子大, 每一丸, 溫水化下. 《入門》
EP	四順理中湯
SS	治腹痛自利. 卽理中湯, 倍甘草一倍, 是也. 一名四順湯. 《類聚》
EP	四順理中丸
SS	卽理中湯, 倍甘草 一倍爲末, 蜜和作丸彈子大也. 一名四順元. 《類聚》
EP	治中湯
SS	治太陰腹痛. 卽理中湯, 加陳皮ㆍ靑皮等分也. 《三因》
EP	厚朴半夏湯
SS	治傷寒發汗後, 腹脹滿. 厚朴 三錢, 人參ㆍ半夏 各一錢半, 甘草 七分半. 右剉, 作一貼, 入生薑 七片, 水煎服. 《仲景》
EP	茵蔯蒿湯
SS	治太陰證發黃. 茵蔯蒿 一兩, 大黃 五錢, 梔子 二錢. 右剉. 水三盞先煎茵蔯, 減半納二味煎, 又減半去滓, 溫服日二. 小便當利, 色正赤, 腹漸減, 黃從小便去也. 《仲景》


CC	少陰形證用藥
ZZ	少陰之爲病, 脈微細, 但欲寐. 盖氣寤則行陽, 寐則行陰, 必從足少陰始, 故少陰病, 但欲寐也. 《仲景》
ZZ	少陰心爲本, 故舌乾口燥, 或下利淸水, 譫語便閉, 宜小承氣湯. 腎爲標, 故面寒脣靑, 四肢厥冷, 指甲靑黑, 宜薑附湯. 《入門》
ZZ	少陰病始得之, 反發熱脈沈者, 麻黃附子細辛湯主之. 《仲景》
ZZ	少陰病二三日, 用麻黃附子甘草湯, 微發之, 以二三日無證, 故微發汗也. 無證, 謂無吐利厥證也《仲景》
ZZ	少陰病一二日, 口中和, 背惡寒, 當灸之, 宜附子湯. 《仲景》
ZZ	少陰病二三日, 心中煩, 不得臥, 黃連阿膠湯主之. 《仲景》
ZZ	少陰病, 身體痛, 手足寒, 骨節痛, 脈沈者, 附子湯主之. 《仲景》
ZZ	傷寒欲吐不吐, 心煩, 但欲寐, 五六日自利而渴者, 屬少陰也. 虛故引水自救. 若小便色白者, 以下焦有寒, 不能制水, 故色白. 宜四逆湯. 《仲景》
ZZ	下痢脈沈而遲, 其人面少赤, 身有微汗, 下利淸穀, 必鬱冒汗出而解. 病人必微厥, 所以然者, 其面戴陽, 下虛故也. 《仲景》
ZZ	下利腹脹滿, 身體疼痛, 先溫其裏, 乃攻其表. 溫裏宜四逆湯, 攻表宜桂枝湯. 《仲景》
ZZ	少陰病, 吐利, 手足厥冷, 煩燥欲死, 吳茱萸湯主之方見頭部.
ZZ	少陰證, 口中辨, 口中和者, 當溫, 口乾燥者, 當下. 《東垣》
DD	少陰病脈沈
ZZ	少陰證, 口燥舌乾而渴, 尺寸脈俱沈, 沈而疾, 則大承氣湯, 沈而遲, 則四逆湯. 《東垣》
DD	少陰病脈絶
ZZ	少陰病, 下利, 脈絶, 或無脈者, 宜通脈四逆湯. 《仲景》
ZZ	少陰病, 下利淸穀, 手足厥逆, 脈微欲絶, 身反不惡寒, 面赤色者, 通脈四逆湯, 加葱白主之. 《入門》
ZZ	傷寒, 吐下後, 汗出而厥, 四肢拘急不解, 脈微欲絶, 通脈四逆湯, 加猪膽汁下之. 《仲景》
ZZ	少陰病, 下利脈微, 與白通湯. 利不止, 厥逆無脈, 乾嘔煩者, 白通加猪膽汁湯主之. 服湯後, 脈暴出者, 死, 微續者, 生. 《仲景》
DD	少陰病自利
ZZ	傷寒下利, 心下痞硬, 服瀉心湯後, 以他藥下之. 利不止, 與理中湯, 利益甚. 理中者, 理中焦. 此利在下焦, 赤石脂禹餘粮湯主之. 《仲景》
ZZ	少陰病, 下利便膿血, 桃花湯主之. 《仲景》
ZZ	少陰病, 至四五日, 腹滿痛, 小便利, 或下利, 或嘔者, 宜眞武湯. 《仲景》
ZZ	下利欲飮水者, 以有熱故也. 宜白頭翁湯. 《仲景》
ZZ	少陰病, 熱利不止, 三黃熟艾湯, 及薤白湯主之. 《仲景》
ZZ	少陰病, 自利純靑水, 心下痛, 口燥乾者, 宜大承氣湯. 《仲景》
ZZ	少陰證, 下利辨. 色靑者當下, 色不靑者當溫. 《東垣》
DD	少陰四逆證有二
ZZ	少陰病四逆, 或咳或悸, 或小便不利, 或腹中痛, 或泄利下重, 宜四逆散.
ZZ	邪熱入深, 則手足漸冷. 此熱厥似陰之證, 宜服四逆散. 《入門》
ZZ	傷寒直中陰經, 初來無頭痛, 無身熱, 無渴, 怕寒踡臥, 沈重欲眠, 脣靑厥冷, 脈微而欲絶, 或脈伏, 宜四逆湯. 四逆者, 四肢逆冷也. 《仲景》
DD	少陰病伏氣咽痛
ZZ	伏氣之病, 謂非時有暴寒中人, 伏氣於少陰經, 始不覺病, 旬月乃發. 脈更微弱, 先發咽痛, 似傷寒, 非喉痺之病, 必下痢. 宜服半夏桂甘湯方見咽喉便差. 古方謂之腎傷寒. 《活人》
ZZ	少陰, 下利咽痛, 胸滿心煩, 猪膚湯主之. 《仲景》
ZZ	少陰病, 二三日咽痛, 可與甘草湯, 不差, 與桔梗湯. 《仲景》
ZZ	少陰病, 咽中痛, 宜半夏散. 《仲景》
DD	少陰病禁忌
ZZ	少陰病, 脈細沈數, 病爲在裏, 不可發汗. 《仲景》
ZZ	少陰病, 但厥無汗而强發之, 必動其血, 未知從何道來, 或從口鼻, 或從目出. 是名下厥上竭, 爲難治也. 《仲景》
EP	薑附湯
SS	治傷寒陰證, 及中寒. 乾薑(炮) 一兩, 附子(炮) 一枚. 右剉, 取五錢, 水煎服. 《丹心》
SS	附子生用, 名曰白通湯. 方見下
EP	麻黃附子細辛湯
SS	治少陰病, 但欲寐, 發熱脈沈. 麻黃ㆍ細辛 各二錢, 附子(炮) 一錢. 右剉, 作一貼, 水煎服. 《仲景》
SS	傷寒無熱惡寒者, 陰經病也. 今少陰病始得, 當無熱而反發熱, 但頭不痛爲異, 乃邪在表也. 脈雖沈, 尤宜溫劑發汗之. 《入門》
EP	麻黃附子甘草湯
SS	治少陰病, 無吐利厥逆, 宜用此, 微發汗也. 《仲景》
SS	卽麻黃附子細辛湯, 去細辛, 加甘草二錢也. 《入門》
EP	附子湯
SS	治少陰病, 脈沈, 手足寒, 骨節痛. 又治口中和, 背惡寒. 白朮 四錢, 茯苓ㆍ芍藥 各三錢, 附子(炮)ㆍ人參 各二錢. 右剉, 分二貼, 水煎溫服. 《入門》
EP	黃連阿膠湯
SS	治少陰病欲寐, 二三日後煩心, 不得眠臥. 黃連ㆍ阿膠ㆍ芍藥 各二錢, 黃芩 一錢, 雞子 一箇. 右剉, 作一貼, 水煎至半去滓, 乃納膠再一沸. 又納雞子黃攪勻, 服日三. 《仲景》
SS	一名黃連雞子湯. 《入門》
EP	四逆湯
SS	治傷寒陰證要藥也. 凡三陰脈遲身痛幷用, 又治四肢逆冷. 甘草(灸) 六錢, 乾薑(炮) 五錢, 附子(生) 一枚. 右剉, 分二貼, 水煎服. 《正傳》
EP	通脈四逆湯
SS	治少陰病下利, 四肢厥冷, 脈微欲絶, 或無脈. 附子 二錢半, 乾薑 一錢半, 甘草 一錢. 右剉, 作一貼, 水煎服. 《仲景》
SS	脈絶者, 通脈四逆湯煎水, 和猪膽汁半枚, 溫服. 《仲景》
SS	面赤色者, 通脈四逆湯, 入葱白三莖, 同煎服. 《入門》
EP	白通湯
SS	治少陰病, 下利脈微. 乾薑三錢, 附子(生) 半箇, 葱白 三莖. 右剉, 水煎服. 《入門》
SS	少陰證, 下利, 厥逆, 脈不至, 煩躁, 白通湯煎水, 和童尿一合, 猪膽汁半枚服之. 《入門》
EP	赤石脂禹餘粮湯
SS	治少陰證, 下利不止, 當治下焦, 宜用此. 赤石脂ㆍ禹餘粮 各二錢半. 右剉碎, 水煎服. 《仲景》
EP	桃花湯
SS	治少陰病, 下利便膿血. 赤石脂 五錢(半生半炒), 乾薑 二錢, 糯米 一合. 右剉, 水煎至半去渣, 別入赤石脂細末一錢, 調服, 日二. 《入門》
EP	眞武湯
SS	治少陰病腹滿痛, 小便利, 或下利, 或嘔. 茯苓ㆍ芍藥ㆍ附子(炮) 各三錢, 白朮 二錢. 右剉, 作一貼, 入薑 五片, 水煎服. 《正傳》
SS	古名玄武湯, 後世避諱, 改爲眞武湯.
EP	白頭翁湯
SS	治少陰病下利欲飮水, 以有熱故也. 宜用此. 白頭翁ㆍ黃柏ㆍ秦皮ㆍ黃連 各一錢半. 右剉, 作一貼, 水煎服. 且治挾熱下利, 後重而渴. 《入門》
EP	三黃熟艾湯
SS	治傷寒大下, 熱利不止. 黃芩ㆍ黃連ㆍ黃柏ㆍ熟艾 各一錢半. 右剉, 作一貼, 水煎服. 《活人》
EP	薤白湯
SS	治傷寒下利如爛肉汁, 赤帶下, 伏氣腹痛. 豆豉 半合(綿裹), 薤白 一握, 梔子 七枚. 右剉, 水二升半, 先煎梔子十沸, 下薤白, 煎至二升, 入豉煎至一升二合, 分二服. 《活人》
EP	四逆散
SS	治傷寒病, 手足自熱而至溫, 從溫而至厥, 乃傳經之邪也. 宜用此. 柴胡ㆍ芍藥ㆍ枳實ㆍ甘草(灸) 各等分. 右爲末, 每二錢, 淡米飮調服, 日二. 《入門》
EP	猪膚湯
SS	治少陰客熱咽痛. 猪膚 一兩, 水一盞煎至五分, 入白蜜 一合, 白粉 半合, 熬香熟和勻服之. 《入門》
SS	猪水畜. 其氣入腎, 是以能解少陰客熱. 白蜜, 以潤燥除煩, 白粉, 益氣斷利. 《入門》
EP	甘草湯
SS	治少陰客熱咽痛. 甘草剉, 每服四錢水煎, 日三服. 《仲景》
EP	桔梗湯
SS	治少陰寒熱相搏咽痛. 甘草 三錢半, 桔梗 一錢半. 右剉, 水煎服. 《仲景》
EP	半夏散
SS	治少陰客寒咽痛. 半夏(製)ㆍ桂枝ㆍ甘草(灸) 各二錢, 右剉, 作一貼, 水煎, 小小嚥服. 《仲景》


CC	厥陰形證用藥
ZZ	厥陰, 心包絡爲標, 故舌卷, 厥逆, 冷過肘膝, 小腹絞痛. 三味參萸湯, 四順湯主之. 肝爲本, 故男則囊縮, 女則乳縮, 手足乍冷乍溫, 煩滿者. 大承氣湯主之. 《入門》
ZZ	厥陰之爲病, 消渴, 氣上衝心, 心中疼熱, 飢不欲食, 食則吐蛔. 《活人》
ZZ	傷寒六七日, 煩滿囊縮, 其脈尺寸俱微緩者, 足厥陰肝經受病也. 其脈微浮爲欲愈, 不浮爲難愈. 脈浮緩者, 必囊不縮. 外證, 必發熱惡寒似瘧, 爲欲愈, 宜桂枝麻黃各半湯方見上. 若尺寸俱沈短者, 必是囊縮, 毒氣入腹. 宜承氣湯下之. 《活人》
ZZ	大抵傷寒病, 藏府傳變, 陽經先受病, 故次傳入陰經. 以陽主生. 故太陽水傳足陽明土, 土傳足少陽木, 爲微邪也. 陰主殺. 故木傳足太陰土, 土傳足少陰水, 水傳足厥陰木, 至六七日當傳厥陰肝木, 必移氣剋於脾土. 脾再受邪, 則五藏六府皆因而危殆, 榮衛不通, 耳聾囊縮, 不知人而死, 速用承氣湯下之, 可保五生 一死. 《活人》
ZZ	若第六七日傳厥陰, 脈得微緩微浮, 爲脾胃脈也. 故知脾氣全不受剋, 邪無所容. 否極泰來, 榮衛將復, 水升火降, 則寒熱作而大汗解矣. 《活人》
DD	厥陰病手足厥冷
ZZ	凡厥者, 陰陽氣不相順接, 便爲厥. 厥者, 手足逆冷是也. 《仲景》
ZZ	若始得之, 手足便厥冷不溫者, 是陰經受邪. 可用四逆湯溫之. 若手足自熱而至溫, 從四逆而至厥者, 傳經之邪也. 可用四逆散方幷見上. 必須識此, 勿令誤也. 《明理》
ZZ	諸手足逆冷, 皆屬厥陰, 不可汗下. 然有須汗須下者, 謂手足雖逆冷, 時有溫時, 手足掌心必煖, 非正厥逆, 當消息之. 《活人》
DD	厥陰病煩滿囊縮
ZZ	厥陰證, 手足厥冷, 小腹痛, 煩滿, 囊縮, 脈微欲絶. 宜當歸四逆湯. 《仲景》
ZZ	傷寒六七日, 尺寸脈微緩者, 厥陰受病也. 其證小腹煩滿而囊縮. 宜用承氣湯下之. 《仲景》
EP	三味參萸湯
SS	治厥陰證, 乾嘔, 吐涎沫, 頭痛, 及少陰證, 厥冷, 煩躁欲死, 陽明, 食穀欲嘔者, 皆妙. 吳茱萸 三錢, 人參 二錢, 生薑 四片, 大棗 二枚. 右剉, 水煎溫服. 《入門》
SS	一名吳茱萸湯.
EP	當歸四逆湯
SS	治厥陰證, 手足厥冷, 脈微欲絶. 當歸ㆍ白芍藥 各二錢, 桂枝 一錢半, 細辛ㆍ通草ㆍ甘草 各一錢. 右剉, 作一貼, 入棗 二枚, 水煎服. 《入門》


CC	傷寒陽證
ZZ	凡仲景稱太陽病者, 皆表證, 發熱惡寒, 頭項痛也. 若脈大, 則與證相應, 宜發汗. 若脈反微, 不與證相應, 則不可發汗. 但用一二, 各半湯和之可也. 《綱目》
ZZ	少陰, 身雖有熱而無頭痛, 厥陰有頭痛而無身熱. 若身熱而又頭痛, 屬陽證無疑矣. 《活人》
ZZ	陽證似陰, 糞黑而脈滑. 《得效》
ZZ	身大熱, 反不欲近衣, 此爲表寒裏熱屬陽證. 宜陽旦湯. 《入門》
ZZ	陽證宜汗, 冬月麻黃湯, 桂枝湯. 虛者, 人參順氣散方見風門, 三時, 羌活冲和湯. 《入門》
ZZ	陽證, 頭痛身熱, 脈浮數, 宜香蘇散ㆍ芎芷香蘇散ㆍ人參羌活散方見風門ㆍ參蘇飮ㆍ十神湯方見瘟疫.
DP	陽旦湯
SS	治傷寒陽證, 身大熱, 反不欲近衣. 桂枝ㆍ芍藥 各三錢, 黃芩 二錢, 甘草 一錢. 右剉, 作一貼, 入薑 三片, 棗 二枚, 水煎服. 《入門》


CC	傷寒陰證
ZZ	凡傷寒, 四肢厥冷, 吐利不渴, 靜踡, 此陰證之常也. 須察其脈有力無力. 如重按無力, 或無脈, 便是伏陰, 急與五積散加附子. 如脈有力, 是陽證也. 不可不辨. 《入門》
ZZ	三陰經血分自受寒, 謂之陰證傷寒. 微者, 寒邪外襲, 漸入經絡. 宜麻黃附子細辛湯, 或辛黃三白湯. 甚者, 卒中陰經, 初起無頭痛身熱, 便惡寒厥冷, 或胸腹痛, 嘔吐下和. 太陰, 用附子理中湯, 少陰, 用附子湯, 厥陰, 用當歸四逆湯. 《入門》
ZZ	傷寒有口沃白沫, 或唾多流冷涎, 俱是寒證. 宜吳茱萸湯, 理中湯ㆍ切忌冷藥. 《醫鑑》
ZZ	傷寒陰證, 宜陰旦湯ㆍ人參養胃湯ㆍ藿香正氣散ㆍ不換金正氣散ㆍ正陽散.
ZZ	陰證似陽, 面赤而脈微. 《入門》
DP	五積散
SS	治感傷風寒, 頭痛, 身疼, 四肢逆冷, 胸腹作痛, 嘔吐泄瀉. 或內傷生冷, 外感風冷, 幷皆主之. 蒼朮 二錢, 麻黃ㆍ陳皮 各一錢, 厚朴ㆍ桔梗ㆍ枳殼ㆍ當歸ㆍ乾薑ㆍ白芍藥ㆍ白茯苓 各八分, 白芷ㆍ川芎ㆍ半夏ㆍ桂皮 各七分, 甘草 六分. 右剉, 作一貼, 入薑 三片, 葱白 三莖, 水煎服. 《入門》
SS	一方, 除白芷ㆍ肉桂餘材, 慢火炒令色變. 攤冷, 入桂ㆍ芷, 名曰熟料五積散. 不炒者, 名曰, 生料五積散. 《海藏》
DP	辛黃三白湯
SS	治陰證傷寒在表經者. 人參ㆍ白朮ㆍ白芍藥 各二錢, 白茯苓ㆍ當歸 各一錢, 細辛ㆍ麻黃 各五分. 右剉, 作一貼, 入薑 三片, 棗 二枚, 水煎服. 《入門》
DP	陰旦湯
SS	治陰證傷寒, 身大熱, 欲近衣, 此爲內寒外熱也. 桂枝 二錢, 黃芩ㆍ乾薑 各一錢半, 芍藥ㆍ甘草 各一錢. 右剉, 作一貼, 入棗 二枚, 水煎服. 《入門》
DP	人參養胃湯
SS	治傷寒陰證, 及外傷風寒, 內傷生冷, 增寒壯熱, 頭痛身疼. 蒼朮 一錢半, 陳皮ㆍ厚朴ㆍ半夏(製) 各一錢二分半, 茯苓ㆍ藿香 各一錢, 人參ㆍ草果ㆍ甘草(灸) 各五分. 右剉, 作一貼, 入薑 三片, 棗 二枚, 烏梅 一箇, 水煎服. 令微汗濈濈然, 自然解散. 若有餘熱, 以參蘇飮, 欸欸調之. 《入門》
DP	藿香正氣散
SS	治傷寒陰證, 頭痛身疼. 如不分表裏證, 以此導引經絡, 不致變動. 藿香 一錢半, 紫蘇葉 一錢, 白芷ㆍ大腹皮ㆍ白茯苓ㆍ厚朴ㆍ白朮ㆍ陳皮ㆍ半夏(製)ㆍ桔梗ㆍ甘草(灸) 各五分. 右剉, 作一貼, 入薑 三片, 棗 二枚, 水煎服. 《醫鑑》
DP	不換金正氣散
SS	治傷寒陰證, 頭痛身疼, 或寒熱往來. 蒼朮 二錢, 厚朴ㆍ陳皮ㆍ藿香ㆍ半夏ㆍ甘草 各一錢. 右剉, 作一貼, 入薑 三片, 棗 二枚, 水煎服. 《入門》
DP	正陽散
SS	治陰證傷寒. 麻黃 一錢半, 陳皮ㆍ大黃生ㆍ乾薑ㆍ肉桂ㆍ芍藥ㆍ附子(炮)ㆍ半夏(製)ㆍ甘草(灸) 各七分, 吳茱萸 五分. 右剉, 作一貼, 入薑 三片, 棗 二枚, 水煎服, 取汗. 《本草》


CC	傷寒表證
ZZ	凡傷寒初得病二三日, 頭痛身體痛, 惡寒發熱, 皆表證也. 《局方》
ZZ	凡仲景稱太陽病者, 皆表證, 發熱惡寒, 頭項痛也. 《綱目》
ZZ	發熱惡寒, 身體痛而脈浮者, 表證也. 表證者, 惡寒是也. 惡寒屬太陽, 宜汗之. 《活人》
ZZ	項强几几, 爲太陽表證. 几音殊, 如短羽鳥不能飛騰, 動先伸引其頭也. 項背强者, 動亦如之. 一云, 無趐鳥欲飛貌. 《明理》
ZZ	傷寒表證, 通用麻黃杏仁飮. 寒傷榮, 宜麻黃湯, 風傷衛, 宜桂枝湯, 三時發表, 宜九味羌活湯. 《入門》
ZZ	表證, 宜香蘇散ㆍ十神湯ㆍ人參敗毒散ㆍ香葛湯ㆍ葱白散ㆍ參蘇飮ㆍ芎芷香蘇散ㆍ小靑龍湯ㆍ神朮散ㆍ消風百解散.
ZZ	表證無汗, 宜羌活冲和湯, 有汗, 宜防風冲和湯方見下, 表裏不解, 宜雙解散. 《河間》
DP	麻黃杏仁飮
SS	治傷寒太陽經, 發熱, 惡寒, 頭痛, 無汗, 脈浮緊. 麻黃ㆍ桔梗ㆍ前胡ㆍ黃芩ㆍ陳皮ㆍ半夏(製) 各一錢, 杏仁ㆍ細辛 各八分, 防風 七分, 甘草 四分. 右剉, 作一貼, 入生薑 三片, 水煎服. 《入門》
DP	香蘇散
SS	治四時傷寒, 頭痛身疼, 發熱惡寒, 及傷風ㆍ傷濕ㆍ傷寒, 時氣瘟疫. 香附子ㆍ紫蘇葉 各二錢, 蒼朮 一錢半, 陳皮 一錢, 甘草(灸) 五分. 右剉, 作一貼, 入薑 三片, 葱白 二莖, 水煎服. 《入門》
DP	芎芷香蘇散
SS	治傷寒傷風表證, 頭項强, 百節痛, 陰陽未分, 皆可服. 香附子ㆍ紫蘇葉 各二錢, 蒼朮 一錢半, 陳皮ㆍ川芎ㆍ白芷 各一錢, 甘草 五分. 右剉, 作一貼, 入薑 三片, 棗 二枚, 水煎服. 《得效》
DP	十神湯
SS	治兩感風寒, 頭痛, 寒熱, 無汗. 香附子ㆍ紫蘇葉ㆍ升麻ㆍ赤芍藥ㆍ麻黃ㆍ陳皮ㆍ川芎ㆍ乾葛ㆍ白芷ㆍ甘草 各一錢. 右剉, 作一貼, 入薑 三片, 葱白 二莖, 水煎服. 《入門》
DP	人參敗毒散
SS	治傷寒時氣, 發熱頭痛, 項强, 肢體煩疼, 及傷風, 咳嗽, 鼻塞, 聲重. 羌活ㆍ獨活ㆍ柴胡ㆍ前胡ㆍ枳殼ㆍ桔梗ㆍ川芎ㆍ赤茯苓ㆍ人參ㆍ甘草 各一錢. 右剉, 作一貼, 入薑 三片, 薄荷 少許, 水煎服. 《醫鑑》
SS	本方, 加天麻ㆍ地骨皮 等分, 名曰, 人參羌活散.
SS	加荊芥穗ㆍ防風 等分, 名曰, 荊防敗毒散.
DP	香葛湯
SS	治傷寒, 不問陰陽兩感, 頭痛, 寒熱. 蒼朮ㆍ紫蘇葉ㆍ白芍藥ㆍ香附子ㆍ升麻ㆍ乾葛ㆍ陳皮 各一錢, 川芎ㆍ白芷ㆍ甘草 各五分. 右剉, 作一貼, 入薑 三片, 葱白 二莖, 豉 七粒, 水煎服. 《得效》
DP	葱白散
SS	治四時傷寒, 傷風, 頭痛, 體熱, 煩渴. 麻黃 二錢, 蒼朮ㆍ白朮ㆍ川芎 各一錢半, 石膏ㆍ乾葛ㆍ甘草 各七分半. 右剉, 作一貼, 入薑 三片, 葱白 二莖, 水煎服. 《局方》
DP	參蘇飮
SS	治感傷風寒, 頭痛, 發熱, 咳嗽, 及內因七情, 痰盛, 胸滿, 潮熱. 人參ㆍ紫蘇葉ㆍ前胡ㆍ半夏ㆍ乾葛ㆍ赤茯苓 各一錢, 陳皮ㆍ桔梗ㆍ枳殼ㆍ甘草 各七分半. 右剉, 作一貼, 入薑 三片, 棗 二枚, 水煎服. 《易簡》
DP	小靑龍湯
SS	治傷寒表不解, 因心下有水氣, 乾嘔氣逆, 發熱咳喘. 麻黃ㆍ芍藥ㆍ五味子ㆍ半夏(製) 各一錢半, 細辛ㆍ乾薑ㆍ桂枝ㆍ甘草(灸) 各一錢. 右剉, 作一貼, 水煎服. 服此渴者, 裏氣溫, 水欲散也. 《正傳》
DP	神朮散
SS	治傷寒傷風, 頭痛, 體疼, 惡寒, 無汗. 蒼朮二錢, 荊芥ㆍ藁本ㆍ乾葛ㆍ麻黃ㆍ甘草(灸) 各一錢. 右剉, 作一貼, 入薑三片, 葱白二莖, 水煎服. 《集驗》
DP	消風百解散
SS	治感傷風寒, 頭痛身疼, 鼻塞聲重. 荊芥ㆍ蒼朮ㆍ白芷ㆍ陳皮ㆍ麻黃 各一錢, 甘草 五分. 右剉, 作一貼, 入薑 三片, 葱白 二莖, 水煎服. 《入門》
DP	雙解散
SS	治傷寒表裏不解. 滑石 三錢, 甘草 一錢, 石膏ㆍ黃芩ㆍ桔梗 各七分, 防風ㆍ川芎ㆍ當歸ㆍ赤芍藥ㆍ大黃ㆍ麻黃ㆍ薄荷ㆍ連翹ㆍ芒硝ㆍ荊芥ㆍ白朮ㆍ梔子 各五分. 右剉, 作一貼, 入薑 三片, 葱白 三莖, 豉 半合, 同煎服. 此方, 乃益元散, 與防風通聖散合劑也. 益元散通裏, 通聖散發表, 兩得其宜也. 《河間》


CC	傷寒裏證
ZZ	傷寒裏熱者, 若火熏蒸, 自內達表. 惟下之一法而已. 《入門》
ZZ	發熱汗出, 不惡寒反惡熱, 乃陽明裏證也. 宜下之.
ZZ	陽明爲病, 胃家實也. 胃實, 則潮熱譫語, 承氣湯下之. 《明理》
ZZ	陽明病, 潮熱, 不大便六七日, 恐有燥屎. 欲知之法, 少與小承氣湯. 轉屎氣者, 有燥屎可攻. 若不轉屎氣者, 無燥屎, 愼不可攻也. 若攻之, 必脹滿, 不能食. 《仲景》
ZZ	發熱汗出, 不惡寒, 反惡熱者, 屬裏, 卽陽明證也. 發汗後, 不惡寒, 但惡熱者, 胃實也. 宜調胃承氣湯. 《仲景》
ZZ	大柴胡ㆍ三承氣, 攻熱邪傳裏. 《丹心》
ZZ	下藥, 大承氣最緊, 小承氣次之, 調胃承氣又次之, 大柴胡湯又次之. 《東垣》
ZZ	如不惡寒反惡熱, 發渴譫語, 腹滿而喘, 手足濈然汗出, 急下之, 宜大承氣湯. 如邪未深, 恐有燥屎, 小腹痛, 宜用小承氣, 微和胃氣, 勿令大泄. 如不惡寒, 但實者, 當和胃氣, 調胃承氣主之. 《東垣》
ZZ	已上三法, 不可差. 差則無者生之, 有者遺之. 假令調胃承氣證, 用大承氣, 則愈後元氣不復, 以其氣藥犯之. 若大承氣證, 用調胃承氣, 則愈後神痴不淸, 以其無氣藥也. 小承氣湯證, 用大承氣, 則下利不止, 變而成虛. 後人合三藥爲一方, 號爲三一承氣, 殊失仲景本意. 《綱目》
ZZ	裏證宜下. 通用三一承氣湯ㆍ六一順氣湯ㆍ陶氏黃龍湯.
DP	小承氣湯
SS	治傷寒裏證, 小熱, 小實, 小滿, 宜緩下者, 用此. 大黃 四錢, 厚朴ㆍ枳實 各一錢半. 右剉, 作一貼, 水煎服. 《入門》
DP	大承氣湯
SS	治傷寒裏證, 大熱, 大實, 大滿, 宜急下者, 用此. 大黃 四錢, 厚朴ㆍ枳實ㆍ芒硝 各二錢. 右剉, 作一貼. 水二大盞, 先煎枳ㆍ朴煎至一盞, 乃下大黃煎至七分, 去渣, 入硝再一沸, 溫服. 《入門》
DP	調胃承氣湯
SS	治傷寒裏證, 大便硬, 小便赤, 譫語, 潮熱. 大黃 四錢, 芒硝 二錢, 甘草 一錢. 右剉, 作一貼. 先煎大黃ㆍ甘草至半, 去渣. 入芒硝, 再一沸, 溫服. 《入門》
SS	三承氣, 須分三焦受病而用之. 若三焦傷者, 痞滿燥實堅俱全, 是用大承氣. 大黃滌熱, 枳實瀉實, 厚朴消痞, 芒硝潤燥軟堅. 若上焦傷者, 有痞滿實而無燥堅, 是用小承氣. 厚朴消痞, 枳實瀉滿, 大黃滌熱. 若中焦傷者, 無痞滿而有燥實堅, 是用調胃承氣. 大黃滌熱, 芒硝潤燥軟堅, 甘草和中而已. 《入門》
DP	大柴胡湯
SS	治傷寒病, 少陽轉屬陽明, 身熱, 不惡寒反惡熱, 大便堅, 小便赤, 譫語, 腹脹, 潮熱. 柴胡 四錢, 黃芩ㆍ芍藥 各二錢半, 大黃 二錢, 枳實 一錢半, 半夏 一錢. 右剉, 作一貼, 入薑 三片, 棗 二枚, 水煎服. 《正傳》
SS	小柴胡, 去人參ㆍ甘草, 加芍藥ㆍ大黃ㆍ枳實也. 以芍藥下安太陰, 使邪氣不納, 以大黃去地道不通, 以枳實去心下痞悶也. 《海藏》
DP	三一承氣湯
SS	治傷寒雜病入裏之深, 大小便不通者. 甘草 三錢, 大黃ㆍ厚朴ㆍ枳實ㆍ芒硝 各一錢半. 右剉, 作一貼, 入薑 三片, 煎至半, 去渣. 入芒硝, 再一沸, 溫服. 《得效》
DP	六一順氣湯
SS	治傷寒熱邪傳裏, 大便結實, 口燥咽乾, 譫語發狂, 潮熱自汗, 胸腹滿痛等證. 以代大ㆍ小ㆍ調胃ㆍ三一承氣ㆍ大柴胡ㆍ大陷胸等湯之神方也. 大黃 二錢, 枳實ㆍ厚朴ㆍ芒硝ㆍ柴胡ㆍ黃芩ㆍ芍藥ㆍ甘草 各一錢. 右剉, 作一貼, 入薑 三片, 水煎至半, 去滓. 入鐵銹水三匙調服. 《入門》
DP	陶氏黃龍湯
SS	治熱邪傳裏, 胃中燥糞結實, 心下硬痛, 純下淸水. 大黃 二錢, 芒硝 一錢半, 枳實ㆍ厚朴 各一錢, 人參ㆍ當歸ㆍ甘草 各五分. 右剉, 作一貼, 入薑 三片, 棗 二枚, 水煎溫服. 《入門》


CC	傷寒半表半裏證
ZZ	半表裏極難識. 有言身前後者, 有言身上下者, 有言太陽陽明之間者. 身後爲太陽, 身前爲陽明, 少陽居中, 寒熱莫定. 此以身之前後而言也. 小柴胡湯, 主少陽之半表裏也. 膀胱寒水近陽明燥金, 水多則寒, 燥多則熱, 亦往來寒熱. 五苓散, 分利膀胱之半表裏也. 理中湯, 治吐瀉不定, 上下之半表裏也. 《入門》
ZZ	發熱, 脈弦細, 頭痛者, 屬半表半裏, 卽少陽證也. 《仲景》
ZZ	傷寒表證當汗, 裏證當下, 不易之法也. 然而假令脈浮而大, 是表證當汗. 又發熱煩渴, 小便赤, 却當下. 此表裏俱見, 雙解散主之. 《河間》
ZZ	假令不大便六七日, 頭痛身熱, 是裏證. 又小便淸, 知不在裏, 因在表, 須當發汗. 此兩證俱見, 宜桂枝湯. 《河間》
ZZ	假令心下滿, 口不欲食, 大便硬, 脈沈數, 是裏證當下. 又頭汗出, 微惡寒, 手足冷, 却當汗, 此半在表半在裏也. 小柴胡湯主之. 《河間》
ZZ	治表裏內外俱熱之證. 表者, 或脈浮, 或頭痛, 或惡風, 或惡寒, 裏者, 或譫言妄語, 或揚手擲足. 欲汗則裏證已急, 欲下則表證尙存, 通宜大柴胡湯. 《海藏》
ZZ	傷寒須分表裏. 若表裏不分, 汗下差誤, 豈爲上工. 且如均是發熱, 身熱不渴爲表有熱, 小柴胡加桂枝主之. 厥而脈滑爲裏有熱, 白虎湯加人參主之.
ZZ	均是水氣, 乾嘔微利, 發熱而咳, 爲表有水, 小靑龍湯主之. 身涼表證罷, 咳而脇下痛, 爲裏有水, 十棗湯主之.
ZZ	均是惡寒, 有熱而惡寒者, 發於陽也. 麻黃ㆍ桂枝ㆍ小柴胡, 主之. 無熱而惡寒者, 發於陰也. 附子湯ㆍ四逆湯主之.
ZZ	均是身體痛, 脈浮發熱, 頭痛身體痛者, 爲表未解, 麻黃湯, 主之. 脈沈自利, 身體痛者, 爲裏不和, 四逆湯主之. 《海藏》


CC	傷寒陰厥
ZZ	厥者, 手足逆冷, 是也. 其手足指頭微寒者, 謂之淸. 此疾爲輕. 《活人》
ZZ	陰厥者, 初得病, 便四肢逆冷, 脈沈微而不數, 足多攣, 臥時惡寒, 或引衣自覆, 不飮水, 或下利淸穀, 或淸便自調. 外證, 多惺惺而靜. 宜四逆湯ㆍ通脈四逆湯ㆍ當歸四逆湯. 《活人》
ZZ	陰厥者, 無頭痛, 無身熱, 吐利不渴, 靜踡而臥, 手足盡冷. 乃厥陰所主, 陰陽之氣不相接連而然. 太陰厥, 手足指頭微冷者, 理中湯. 少陰厥, 脛寒足冷, 甚則手至臂足至膝者, 四逆湯. 厥陰厥, 一身盡冷者, 當歸四逆湯. 厥逆煩燥者, 不治. 《入門》
ZZ	小便數, 微惡寒者, 陽氣不足也. 心煩足踡者, 陰氣不足也. 《入門》
ZZ	厥陰證, 四肢厥冷, 脈沈遲, 按之無力, 則爲陰, 當溫之, 宜四逆湯. 《海藏》
ZZ	陰厥, 指爪常冷, 足踡臥, 不渴, 淸便如常, 外證惺惺. 《得效》


CC	傷寒陽厥
ZZ	陽厥者, 初得病, 必身熱頭痛, 外有陽證, 至四五日方發厥, 厥至半日却身熱. 盖熱氣深方能發厥. 若微厥却發熱者, 熱深故也. 其脈雖伏, 按之滑者, 爲裏熱. 或飮水, 或揚手擲足, 或煩燥不得眠, 大便秘, 小便赤. 外證, 多昏憒. 承氣湯ㆍ白虎湯, 隨證用之. 《活人》
ZZ	下證悉具, 而見四逆者, 是因失下, 血氣不通, 四肢便厥. 醫不識, 疑爲陰厥, 便進熱藥, 禍如反掌. 大抵熱厥, 須脈沈伏而滑者, 手雖冷, 時復指爪溫. 須承氣湯下之. 《活人》
ZZ	厥陰證, 四肢逆冷, 爪甲靑, 脈沈疾, 按之有力, 則爲陽, 當下之, 宜大承氣. 《海藏》
ZZ	陽厥者, 未厥前有頭痛, 有身熱. 陽邪深入, 陷伏於內而後發厥. 微厥半日間, 却又發熱, 熱氣下行則腹痛下利, 或便膿血. 若不便血, 則熱氣上行, 必爲喉痺. 《入門》
ZZ	傷寒邪在三陽, 則四肢熱. 半表裏及太陰, 則邪漸入內, 故四肢溫. 至少陰, 厥陰, 邪入深而陷伏於內, 則四肢厥冷. 然先由熱後厥者, 傳經熱厥也. 輕則四逆散, 重則大柴胡ㆍ承氣湯, 下之. 《入門》
ZZ	熱厥, 脈沈伏而滑, 頭上有汗, 手掌溫, 指梢亦溫, 便宜下. 《入門》


CC	陰陽厥輕重
ZZ	傷寒至四五日而厥者, 必發熱. 前熱者後必厥. 厥深者熱亦深, 厥微者熱亦微. 《仲景》
ZZ	傷寒厥四日, 熱反三日, 復厥五日, 其病爲進. 厥多熱少, 陽氣退, 故爲進也. 《仲景》
ZZ	傷寒發熱四日, 厥反三日, 厥少熱多, 其病當自愈. 《仲景》
ZZ	傷寒病厥五日, 熱亦五日, 設六日當復厥, 不厥者自愈. 厥終不過五日, 以熱五日, 故知自愈. 《仲景》
ZZ	熱多厥少者, 易愈, 厥多熱少者, 難已. 《入門》


CC	辨陰陽厥法
ZZ	陰陽二厥, 脈皆沈, 所以使人疑之. 然陰厥脈沈遲而弱, 陽厥脈沈伏而滑. 又陽厥指爪時一溫, 陰厥常冷. 《得效》
ZZ	若未辨陰陽, 且與理中湯試之. 陽厥則便熱, 陰厥則不熱. 《得效》


CC	厥有藏厥蛔厥
ZZ	躁無暫定而厥者, 爲藏厥. 《活人》
ZZ	藏厥者, 發躁無休息時. 且發熱七八日, 脈微, 膚冷而躁, 或吐或瀉, 無時暫安者. 乃厥陰眞藏氣盡, 故曰藏厥. 仲景無治法, 四逆湯冷飮救之. 又少陰厥, 而吐利發躁, 亦不治, 三味參萸湯救之. 《入門》
ZZ	靜而復煩, 吐蟲而厥者, 爲蛔厥. 詳見蟲門《活人》


CC	厥與四逆不同
ZZ	四逆者, 四肢不溫也. 厥者, 手足逆冷也. 傷寒邪在三陽, 則手足必熱, 傳到太陰, 手足自溫. 至少陰, 則邪熱漸深. 故四肢逆而不溫, 及至厥陰, 則手足厥冷, 是又甚於逆. 其四逆散涼藥, 以治四肢不溫, 其四逆湯熱藥, 以治寒極而成逆厥者也. 四肢通冷, 比之手足獨冷則有間. 夫死者, 以四逆言之, 可治者, 以厥冷言. 則亦可見四逆與手足厥冷之有輕重淺深矣. 盖四肢通冷, 其病爲重, 手足獨冷, 其病爲輕也. 四肢與手足却有所分, 以四字加於逆字之上, 是通指手足臂脛以上言也. 以手足二字加於厥逆厥冷之上, 是獨指手足言也. 盖以四逆爲四肢通冷, 厥爲手足獨冷也. 《東垣》


CC	傷寒陰毒
ZZ	傷寒三陰病深, 必變爲陰毒. 其證四肢厥冷, 吐利不渴, 靜踡而臥, 甚則咽痛鄭聲, 加以頭痛頭汗, 眼睛內痛, 不欲見光, 面脣指甲靑黑, 手背冷汗, 心下結硬, 臍腹築痛, 身如被杖, 外腎氷冷. 其脈附骨取之則有, 按之則無. 宜甘草湯ㆍ正陽散. 陽氣乍復, 或生煩躁者, 返陰丹ㆍ復陽丹用之, 不可涼藥. 《入門》
ZZ	又此證, 面靑舌黑, 四肢厥冷, 多睡. 《入門》
ZZ	積陰感於下, 則微陽消於上. 故其候四肢沈重逆冷, 腹痛, 咽喉不利, 或心下脹滿結硬, 燥渴, 虛汗不止, 或時狂言, 爪甲面色靑黑, 六脈沈細, 而一息七至以來. 速於氣海ㆍ關元 各灸二三百壯, 以手足溫煖爲效. 仍服還陽散, 退陰散. 《本事》
ZZ	陰毒沈困之候, 六脈附骨取之方有, 按之卽無, 一息八至已上, 或不可數. 至此則藥餌難爲攻矣. 宜灸臍下二三百壯, 更以還陽散等熱藥助之. 如手足不和煖者, 不可治. 《本事》
ZZ	傷寒陰毒之病, 面靑, 身痛如被杖, 咽喉痛, 五日可治, 七日不可治. 甘草湯主之. 《仲景》
ZZ	陰毒, 宜用正陽散ㆍ附子散ㆍ白朮散ㆍ回陽救急湯, 熨臍法.
ZZ	一人傷寒, 四肢逆冷, 臍下築痛, 身疼如被杖. 盖陰毒也. 急服金液丹ㆍ來復丹方幷見下等藥, 其脈遂沈而滑. 證雖陰而有陽脈可生, 仍灸臍下百壯, 乃手足溫, 陽回, 得汗而解. 《本事》
DP	正陽散
SS	治傷寒陰毒證. 附子(炮)一兩, 乾薑(炮)ㆍ甘草(灸) 各二錢半, 皂角 一挺, 麝香 一錢. 右爲末, 每二錢, 水一盃煎至五分, 和渣熱服. 一方, 用白湯調下. 《得效》
DP	甘草湯
SS	治陰毒. 甘草(灸)ㆍ升麻ㆍ當歸ㆍ桂枝 各一錢, 雄黃ㆍ川椒 各一錢半, 鱉甲(酥灸) 三錢. 右剉, 作一貼, 水煎服. 毒從汗出, 未汗再服. 《入門》
SS	一名升麻鱉甲湯. 《仲景》
DP	破陰丹
SS	治陰毒, 脈伏及陽脫無脈, 厥冷不省. 硫黃 五兩, 硝石ㆍ太陰玄精石 各二兩, 乾薑ㆍ附子ㆍ桂心 各五錢. 爲末. 用鐵銚, 先鋪玄精, 次鋪硝石 各一半, 中間鋪硫黃末, 又布硝石玄精餘末. 盖上以小盞合着, 用炭三斤燒令得所, 勿令烟出. 急取, 瓦盆合着地上, 候冷取出, 入餘藥, 同爲末, 糊丸梧子大. 艾湯下三十丸, 汗出爲度. 《入門》
DP	復陽丹
SS	治陰毒, 面靑, 肢冷, 脈沈. 蓽澄茄ㆍ木香ㆍ吳茱萸ㆍ全蝎ㆍ附子(炮)ㆍ硫黃 各五錢, 乾薑一錢. 右爲末, 酒糊和丸梧子大, 薑湯下三十丸, 復以熱酒投之, 取汗. 《入門》
DP	還陽散
SS	治陰毒, 面靑肢冷, 心躁腹痛. 硫黃. 爲末, 每二錢, 新汲水調下. 良久, 或寒一起熱一起, 再服汗出而差. 《本事》
DP	退陰散
SS	治傷寒陰毒. 川烏ㆍ乾薑 等分. 右爲粗末, 炒令轉色放冷. 再爲細末, 每一錢, 鹽一捻, 水少許, 同煎溫服. 《本事》
DP	附子散
SS	治傷寒陰毒. 附子(炮) 二錢半, 桂心ㆍ當歸ㆍ白朮 各二錢, 半夏(製)ㆍ乾薑(炮) 各一錢. 右剉, 作一貼, 入薑 三片, 水煎服. 《得效》
DP	白朮散
SS	治傷寒陰毒, 四肢逆冷, 心胸煩躁. 川烏(炮)ㆍ桔梗ㆍ白朮ㆍ附子(炮)ㆍ細辛 各五錢, 乾薑(炮) 二錢半. 右爲末, 每二錢, 水煎服. 《丹心》
DP	迴陽救急湯
SS	治傷寒陰證, 及陰毒, 四肢厥冷, 脈沈細, 脣靑面黑. 人參ㆍ白朮ㆍ白茯苓ㆍ陳皮ㆍ半夏ㆍ乾薑(炮)ㆍ肉桂ㆍ附子(炮)ㆍ五味子ㆍ甘草(灸) 各一錢. 右剉, 作一貼, 入薑 七片, 水煎服. 《醫鑑》
DP	熨臍法
SS	治陰毒危急, 體冷, 無脈, 氣息欲絶, 或不省人事. 大葱白把切去葉, 扎餠二三寸許, 連作四五餠. 先將麝香ㆍ硫黃 各一字, 塡臍內, 放葱餠於臍上, 以熨斗火熨之. 如餠爛, 再換新餠, 又熨之. 以葱氣入腹爲效. 手足溫有汗卽差. 更服四逆湯, 以溫其內. 如熨後手足指尙冷, 甲下肉黑者死. 《活人》
SS	又法釅醋拌麩皮炒熨. 納布袋中, 蒸熱熨之, 尤速效. 《海藏》


CC	傷寒陽毒
ZZ	傷寒三陽病深, 必變爲陽毒. 或有失於汗下, 或本陽證, 誤投熱藥, 使熱毒入深. 發爲狂亂, 面赤眼紅, 身發斑黃, 或下利黃赤, 六脈洪大, 名曰陽毒發斑. 宜黑奴丸ㆍ白虎湯ㆍ三黃石膏湯ㆍ消斑靑黛飮方見皮部. 《醫鑑》
ZZ	陽毒爲病, 面赤斑斑如錦紋, 咽喉痛, 唾膿血. 五日可治, 七日不可治. 宜陽毒升麻湯ㆍ陽毒梔子湯ㆍ葛根湯, 外用水漬法. 《活人》
ZZ	傷寒先觀兩目. 或赤或黃赤, 爲陽毒, 六脈洪大有力, 燥渴者. 輕則三黃石膏湯ㆍ三黃巨勝湯, 重則大承氣湯, 下之. 《醫鑑》
DP	黑奴丸
SS	治陽毒, 發斑, 煩躁, 大渴, 脈洪數. 麻黃ㆍ大黃 各二兩, 黃芩ㆍ釜底煤ㆍ芒硝ㆍ竈堗墨ㆍ梁上塵ㆍ小麥奴 各一兩. 右爲末, 蜜丸彈子大. 每一丸, 新汲水化服. 須臾振寒汗出而解. 未汗再服. 《入門》
SS	陽毒及壞傷寒, 醫所不治. 精魂已竭, 心下尙煖, 斡開其口, 灌藥下咽卽活. 若不大渴, 不可與此藥. 《活人》
DP	三黃石膏湯
SS	治陽毒, 發斑, 身黃, 眼赤, 狂叫欲走, 譫語, 六脈洪大. 石膏 三錢, 黃芩ㆍ黃連ㆍ黃柏ㆍ山梔仁 各一錢半, 麻黃 一錢, 香豉 半合. 右剉, 作一貼, 入薑 三片, 細茶 一撮, 水煎服. 《醫鑑》
DP	陽毒升麻湯
SS	治傷寒陽毒, 面赤, 狂言, 或見鬼, 脈浮大數. 黃芩 二錢, 升麻ㆍ射干ㆍ人參 各一錢, 犀角 一錢半, 甘草 七分. 右剉, 作一貼, 水煎服, 出汗則解. 《活人》
DP	陽毒梔子湯
SS	治陽毒. 石膏 二錢, 升麻ㆍ黃芩ㆍ杏仁ㆍ柴胡 各一錢, 梔子ㆍ赤芍藥ㆍ知母ㆍ大靑 各七分, 甘草 五分. 右剉, 作一貼, 入薑 五片, 豉 百粒, 同煎服. 《活人》
DP	葛根湯
SS	治陽毒. 葛根 二錢, 黃芩ㆍ大黃(醋炒)ㆍ梔子ㆍ朴硝ㆍ甘草 各一錢半. 右剉, 作一貼, 水煎服. 《海藏》
DP	三黃巨勝湯
SS	治陽毒, 發狂極甚, 姑以劫之. 卽前三黃石膏湯, 去麻黃ㆍ豆豉, 加芒硝ㆍ大黃, 入薑 一片, 棗 二枚, 水煎. 臨熟, 入泥漿淸水二匙調服. 《入門》
DP	水漬法
SS	治陽毒大熱發狂, 不能制伏. 靑布五六尺疊摺, 新水浸之, 撘病人胸上. 須臾蒸熱, 又浸水, 又撘之, 日數十易爲佳. 《得效》
SS	又法, 菉豆煮湯一鍋稍溫, 用靑布數重蘸湯, 撘於胸膈. 冷則再蘸湯, 撘之. 日數十易, 被盖覆. 得汗而愈. 盖菉豆ㆍ靑布, 性涼, 能退熱故也. 《丹心》


CC	陰盛隔陽
ZZ	傷寒, 陰盛隔陽, 其證身冷反躁, 欲投井中, 脣靑面黑, 渴欲飮水復吐, 大便自利黑水, 六脈沈細而疾, 或無. 《入門》
ZZ	病人身冷, 脈沈細而疾, 煩躁而不飮水者, 陰盛隔陽也. 《活人》
ZZ	陰盛隔陽, 大虛證也. 身熱而脈不鼓擊, 或身冷而欲坐井中, 欲漱水而不入口, 非眞熱也. 宜霹靂散ㆍ迴陽返本湯. 《入門》
ZZ	一人患傷寒, 六脈沈伏不見, 深按至骨則若有力, 頭疼, 身溫, 煩躁, 指末皆冷, 胸中滿, 惡心, 醫皆不識. 許學士診之曰, 此陰中伏陽也. 仲景法中無此證, 若用熱藥則爲陰所隔, 不能導引眞陽, 反生客熱, 若用冷藥, 則眞火愈消. 須用破散陰氣, 導達眞火之藥. 用返陰丹 二百粒作一服, 冷鹽湯下, 不時煩躁狂熱, 手足躁擾. 許曰, 俗所謂換陽也. 須臾稍定略睡, 汗出身冷矣. 《本事》
ZZ	若飮水者, 非此證也. 《活人》


CC	陽盛拒陰
ZZ	傷寒陽盛拒陰, 其證身體厥冷, 其脈滑數, 按之鼓擊於指下. 非眞寒也, 此大熱證也. 脈數而身反盡寒, 宜三黃巨勝湯方見上.


CC	陰極似陽
ZZ	陽邪不深, 不能至于厥逆, 陰邪不甚, 不能至於煩躁. 此水極似火, 火極似水, 謂之反化. 亢極則害之之義也. 陰證之極, 火浮於外, 發躁擾亂, 狀若陽證. 然身雖煩躁, 而引衣自覆, 口雖燥渴, 而漱水不下. 脈必沈細無力, 此陰極似陽也. 宜通脈四逆湯. 《入門》
ZZ	煩極而反發厥, 乃陰所致. 言熱極則反與陰盛發躁一同. 必以四逆湯, 理中湯治之. 《入門》


CC	陽極似陰
ZZ	陽證之極, 熱伏於內, 故身涼, 四肢厥逆, 狀若陰證. 但身雖冷而不欲近衣, 神雖昏而氣色光潤, 脈必沈滑而有力, 此陽極似陰也. 宜大柴胡湯, 或白虎湯. 《入門》
ZZ	陰陽錯雜之證, 宜用從治法. 從治者, 反治也. 熱藥冷飮, 冷藥熱飮, 或熱藥爲君, 而佐以涼藥, 或冷藥爲君, 而佐以熱劑, 是也. 《入門》
DP	霹靂散
SS	治陰盛隔陽證. 附子 一箇, 炮過, 以冷灰培半時許, 取出切半箇, 細剉. 入臘茶 一錢, 水 一盞, 煎至六分去渣, 入熟蜜半匙, 放冷服之. 須臾躁止, 得睡汗出差. 《入門》
SS	一方, 附子 一枚(燒存性), 冷灰培爲末, 入臘茶 二錢. 分作二貼, 每取一貼, 水一盞蜜半匙, 同煎放冷服. 名曰, 黑龍散. 《寶鑑》
DP	迴陽返本湯
SS	治陰盛隔陽. 附子(炮)ㆍ乾薑(炮)ㆍ人參ㆍ陳皮ㆍ麥門冬ㆍ五味子ㆍ甘草(灸)ㆍ臘茶 各一錢. 右剉, 作一貼, 以淸泥漿二盞同煎去滓, 入蜜五匙調和, 放冷服之. 取汗爲效. 面赤者, 入葱白 七莖, 黃連 少許, 同煎服. 《入門》


CC	傷寒雜證
ZZ	有頭痛, 身痛, 百節痛, 惡寒, 惡熱, 往來寒熱, 看面目舌色, 合病, 倂病, 煩躁, 戰慄, 動悸, 動氣等證.


CC	傷寒頭痛身疼百節痛
ZZ	傷寒, 頭痛身疼腰痛, 以至牽連百骨節俱痛, 此太陽傷寒, 榮血不利故也. 《仲景》
ZZ	傷寒頭痛, 知邪在經也. 不頭痛, 則知邪不在經也. 《海藏》
ZZ	太陽之證, 頭痛, 身熱, 脊强. 《入門》
ZZ	三陽之病, 有頭痛, 三陰無頭痛. 惟厥陰與督脈, 會於頭巓, 故有頭痛. 《入門》
ZZ	風寒入肌, 血脈凝滯, 所以身痛. 太陽身痛, 拘急而已. 少陽身痛, 必脇硬嘔渴. 少陰身痛, 下利煩滿. 陰毒身痛, 宛如被杖. 《入門》


CC	惡寒惡熱往來寒熱
ZZ	傷寒之病, 邪之客於表者爲寒邪, 與陽相爭則爲寒矣. 邪之入於裏者爲熱邪, 與陰相爭則爲熱矣. 邪在半表半裏, 外與陽爭而爲寒, 內與陰爭而爲熱, 是以往來寒熱. 宜小柴胡湯和解之. 《活人》
ZZ	病有發熱惡寒者, 發於陽也. 無熱惡寒者, 發於陰也. 發於陽者, 七日愈, 發於陰者, 六日愈, 以陽數七, 陰數六故也. 《仲景》
ZZ	陽微惡寒, 陰微發熱. 寒多易愈, 熱多難愈. 《入門》
ZZ	發汗後, 病不解反惡寒者, 虛也. 芍藥甘草湯主之. 《仲景》
ZZ	惡風者, 見風至則惡矣. 必居密室之內, 幃帳之中, 則坦然自舒. 惡寒者, 則不待風而自寒, 雖身大熱而不欲去衣者, 是也. 活人云, 惡寒者, 不當風而自憎寒, 惡風者, 當風而憎寒. 《綱目》
ZZ	病人脈微而澁者, 其人亡血, 病當惡寒, 後乃發熱無休止. 時夏月盛暑, 欲着複衣. 冬月盛寒, 欲裸其身. 所以然者, 陽微則惡寒, 陰弱則發熱也. 此由醫者過爲汗, 令陽氣微, 又大下, 令陰氣弱. 夏月陽氣在表, 胃中虛冷, 陽氣內微, 不能勝冷, 故欲着複衣. 冬月陽氣在裏, 胃中煩熱, 陰氣內弱, 不能勝熱, 故欲裸其身也. 《仲景》
ZZ	傷寒雖裏證悉具, 若有一毫惡寒者, 爲表邪未盡, 須先解表, 乃攻裏也. 《入門》
ZZ	發熱惡寒, 近似傷寒者, 有五種. 脈浮而緊, 發熱惡寒者, 傷寒也. 脈浮而數, 發熱惡寒, 或有痛處, 是欲作癰疽也. 脈浮而澁, 發熱惡寒, 或膈滿嘔吐, 此傷食也. 脈浮而滑, 發熱惡寒, 或頭眩嘔吐, 是風痰也. 脈浮而弦, 發熱惡寒, 或欲思飮食, 此欲作瘧疾也. 《本事》
DP	芍藥甘草湯
SS	治汗後惡寒. 桂枝 二錢, 甘草(灸) 一錢半, 芍藥ㆍ白朮ㆍ附子(炮) 各一錢. 右剉, 作一貼, 水煎服. 《仲景》


CC	傷寒看面目舌色
ZZ	少陰病下利, 脈沈而遲, 其人面少赤, 必鬱冒汗出而解. 所以然者, 其面戴陽, 下虛故也. 《仲景》
ZZ	太陽病, 發汗不徹, 面色緣緣正赤色者, 陽氣怫鬱在表, 當解之. 《仲景》
ZZ	面戴陽者, 面雖赤而不紅活. 乃下虛也. 又曰, 陰盛者, 面赤而黯, 陽盛者, 面赤而光. 《入門》
ZZ	傷寒陰證, 無頭痛, 無身熱, 躁悶, 面赤, 飮水不得入口. 乃氣弱, 無根虛火泛上, 名曰戴陽證. 陶氏益元湯主之. 《入門》
ZZ	欲愈之病目眥黃. , 眼胞忽陷定知亡. 《脈訣》
ZZ	傷寒六七日, 若脈和平, 其人大煩, 目重, 瞼內際皆黃者, 爲欲解也. 《脈經》
ZZ	傷寒目赤爲陽毒, 目黃爲黃疸. 《入門》
ZZ	傷寒熱病, 目不明, 謂神水已竭, 不能照物, 病已篤矣. 急以六一順氣湯下之. 《醫鑑》
ZZ	熱病在腎, 令人渴, 舌焦黃赤, 飮水不止, 目無精光者, 死不治. 《仲景》
ZZ	舌上白胎者, 邪未入府, 屬半表半裏. 以小柴胡湯和解之. 舌生黃胎者, 熱已入胃, 調胃承氣湯下之. 舌上黑胎, 或生芒刺者, 是腎水剋心火. 急以大承氣下之, 此熱已極也. 《醫鑑》
ZZ	治法, 取井水浸靑布片子, 凈洗舌上, 後以生薑片浸水, 時時刮舌, 黑胎自退. 《醫鑑》
DP	陶氏益元湯
SS	治傷寒戴陽證. 甘草(灸) 二錢, 附子(炮)ㆍ乾薑(炮)ㆍ人參 各一錢, 五味子 二十粒, 麥門冬ㆍ黃連ㆍ知母 各七分, 熟艾 三分. 右剉, 作一貼, 入生薑 五片, 棗 二枚, 葱白 三莖, 水煎. 臨熟, 入童尿 三匙, 去滓, 放冷服之. 《入門》


CC	傷寒合病
ZZ	合病者, 一陽先病, 或一陽隨病, 或二陽同病, 或三陽同病, 不傳者. 謂之合病. 通用羌活冲和湯. 《入門》
ZZ	三陽合病, 頭痛面垢, 譫語遺尿, 中外俱熱, 自汗煩渴, 或腹滿身重. 白虎湯主之. 《仲景》


CC	傷寒倂病
ZZ	倂者, 催倂逼迫之意. 始初二陽合病, 後一陽氣盛, 一陽氣衰, 倂歸於一經獨重, 初證亦不解罷. 通用羌活冲和湯. 《入門》


CC	傷寒煩躁
ZZ	煩, 乃心中懊憹, 欲吐之貌. 躁則手掉足動, 起臥不安.
ZZ	心熱則煩, 腎熱則躁.
ZZ	煩爲輕, 躁爲重.
ZZ	先煩而漸躁者爲陽證, 不煩而便發躁者爲陰證. 《入門》
ZZ	煩主氣, 躁主血. 肺主皮毛, 氣熱則煩, 腎主津液, 血熱則躁. 故用梔子以治肺, 豆豉以潤腎. 宜黃連雞子湯ㆍ甘草乾薑湯ㆍ芍藥甘草湯. 《入門》
ZZ	煩躁者, 懊憹不得眠也. 懊憹者, 鬱悶不舒之貌. 煩者, 氣也, 火入於肺也. 燥者, 血也, 火入於腎也. 梔子豉湯主之. 《仲景》
ZZ	煩者, 身熱也, 邪氣不爲汗解, 蒸於經絡, 鬱於肌表, 故生熱煩也. 《類聚》
ZZ	傷寒下後, 心煩腹滿, 宜梔子厚朴湯.
ZZ	煩躁, 不大便, 續臍痛, 發作有時者, 有燥屎也. 宜下之. 《仲景》
ZZ	病人脈已解, 而日暮微煩者, 以病新差, 人强與穀, 脾胃氣尙弱, 不能消穀, 故令微煩熱, 損穀則愈. 《仲景》
ZZ	煩躁者, 氣隨火升也. 《丹心》
DD	煩躁吉凶
ZZ	內熱曰煩, 謂心中鬱煩也. 外熱曰躁, 謂氣外熱躁也. 內熱爲有根之火. 故但煩不躁, 及先煩後躁者, 皆可治. 外熱爲無根之火. 故但躁不煩, 及先躁後煩者, 皆不可治也. 《明理》
ZZ	所謂煩躁者, 謂先煩漸至躁也. 所謂躁煩者, 謂先發躁迤𨓦復煩也. 從煩至躁爲熱, 未有不漸煩而躁者也. 先躁後煩, 謂怫怫然更作躁悶, 此爲陰盛隔陽也. 雖大躁欲於泥水中臥, 但水不得入口, 是也. 此氣欲絶而爭, 譬如燈將滅而暴明. 《明理》
DD	煩躁脚攣
ZZ	傷寒脈浮, 自汗出, 小便數, 心煩, 微惡寒, 脚攣急, 反與桂枝湯, 此誤也. 得之便厥, 咽中乾, 煩躁, 吐逆, 作甘草乾薑湯與之, 以復其陽. 若厥愈足溫者, 更作芍藥甘草湯與之. 其脚遂伸. 《仲景》
DD	懊憹怫鬱
ZZ	有人傷寒八九日, 身熱無汗, 時時譫語. 時因下後, 大便不通已三日矣. 非躁非煩, 非寒非痛, 終夜不得臥, 但心中無曉會處. 許學士診之曰, 此懊憹, 怫鬱二證俱作也. 胃中有燥屎. 服承氣湯下燥屎二十枚, 得利而解. 仲景云, 陽明病下之, 心中懊憹微煩, 胃中有燥屎也. 又云, 小便不利, 大便難, 時有微熱怫鬱, 有燥屎也. 內經曰, 胃不和則臥不安. 此夜所以不得眠也. 胃中燥, 大便堅者, 必譫語也. 非煩非躁, 非寒非痛, 所以心中懊憹也. 《本事》
EP	黃連雞子湯
SS	治少陰病, 煩躁不得臥. 卽上黃連阿膠湯也. 《入門》
EP	甘草乾薑湯
SS	治煩躁吐逆而厥. 甘草(灸) 四錢, 乾薑(炮) 二錢. 右剉, 作一貼, 水煎服. 《仲景》
EP	芍藥甘草湯
SS	治煩躁脚攣急. 方見上
EP	梔子豉湯
SS	傷寒汗下後, 虛煩不得眠, 劇者, 必反覆顚倒, 心中懊憹, 此主之. 《仲景》
SS	按之心下軟者, 虛煩也. 梔子 七箇, 豉 半合. 右剉. 水二盞先煎梔子至一盞, 納豉再煎至七分, 去渣溫服. 得吐止, 未吐再服. 《仲景》
SS	若胸滿少氣, 加甘草. 名曰, 梔豉甘草湯.
SS	若胸滿而嘔, 加生薑, 名曰, 梔豉生薑湯. 《入門》
SS	懊憹者, 心鬱不舒也. 其證, 或因誤下, 正氣內虛, 陽邪內陷, 結於其間, 重則爲結胸也. 《回春》
EP	梔子厚朴湯
SS	治傷寒下後, 心煩腹滿, 臥起不安. 梔子 一錢半, 厚朴 三錢, 枳實 二錢. 右剉, 作一貼, 水煎服. 《仲景》


CC	傷寒戰慄
ZZ	黃帝曰, 人之振寒者, 何氣使然. 岐伯曰, 寒氣客于皮膚, 陰氣盛, 陽氣虛, 故爲振寒寒慄. 《靈樞》
ZZ	戰者, 身爲之戰搖也. 慄者, 心戰是也. 正與邪爭, 則鼓慄而戰, 但虛而不至爭, 則心聳動而振也. 戰之與振, 振輕而戰重也. 《明論》
ZZ	諸乘寒者則爲厥, 鬱冒不仁. 以胃無穀氣, 脾澁不通, 口急不能言, 戰而慄也. 《仲景》
ZZ	戰者, 身振而動, 慄者, 心戰而惕. 邪正相爭, 正氣勝則戰, 邪氣勝則慄. 戰則病欲愈, 慄則病欲甚. 戰屬陽, 故大汗以解, 不必藥也. 慄屬陰, 陽爲陰所制, 故心寒足踡, 鼓頷厥冷, 便尿妄出, 不知人事. 宜理中四逆湯. 《入門》
ZZ	若原係熱邪表證慄者, 羌活冲和湯, 裏證慄者, 大柴胡湯. 《入門》
ZZ	有戰而汗解者, 太陽也. 有不戰而汗解者, 陽明也. 有不戰不汗而解者, 少陽也. 老人虛弱, 發戰而汗不行, 隨卽昏悶者, 不治. 《入門》


CC	傷寒動悸
ZZ	發汗過多, 其人叉手自冒心, 心下悸欲得按. 甚則身振振欲擗地. 宜桂枝甘草湯. 《仲景》
ZZ	發汗後, 臍下悸, 欲作奔豚, 宜茯苓桂甘湯. 《仲景》
ZZ	脈結代, 心動悸, 宜灸甘草湯方見脈部.
ZZ	撮空神昏者, 陶氏升陽散火湯. 《入門》
DP	桂枝甘草湯
SS	治心悸欲得按. 桂枝 四錢, 甘草(灸) 二錢. 右剉, 作一貼, 水煎服. 《仲景》
DP	茯苓桂甘湯
SS	治臍下悸, 欲作奔豚. 茯苓 六錢, 桂枝 四錢, 甘草(灸) 二錢. 右剉, 作一貼, 入棗 五枚. 以甘爛水 二鍾, 先煮茯苓減二分, 納諸藥煮. 取一鍾去滓, 日三服. 《仲景》
DP	陶氏升陽散火湯
SS	治撮空證, 此因肝熱乘肺. 元氣虛弱, 不能主持, 以致譫語神昏, 叉手冒心, 或撮空摸床. 人參ㆍ當歸ㆍ芍藥ㆍ柴胡ㆍ黃芩ㆍ白朮ㆍ麥門冬ㆍ陳皮ㆍ茯神ㆍ甘草 各一錢. 右剉, 作一貼, 入薑 三片, 棗 二枚, 入熟金, 同煎服. 《入門》


CC	傷寒動氣
ZZ	動氣者, 爲築築然動跳於腹者, 是也. 《明理》
ZZ	病人先有五積在腹中, 或臍上下左右, 復因傷寒, 新邪與舊積相搏而痛, 築築然跳動, 名曰動氣. 大槪虛者, 理中湯, 去白朮, 加肉桂, 熱者, 宜柴胡桂枝湯. 《入門》
ZZ	五積中, 惟臍下奔豚衝心最急, 桂枝湯, 加桂一倍. 《入門》
DD	動氣在右
ZZ	不可發汗. 發汗則衄而渴, 心苦煩, 飮水卽吐. 宜五苓散.
ZZ	不可下. 下之則津液內竭, 咽燥鼻乾, 頭眩心悸. 《明理》
DD	動氣在左
ZZ	不可發汗. 發汗則頭眩, 汗不出, 筋惕肉瞤. 宜防風白朮牡蠣湯.
ZZ	不可下. 下之則腹內拘急, 食不下, 動氣更劇, 身雖有熱, 臥則欲踡. 《明理》
DD	動氣在上
ZZ	不可發汗. 發汗則氣上衝, 正在心端. 宜甘李根湯.
ZZ	不可下. 下之則掌握熱煩, 身上浮冷, 熱汗自泄, 欲得水自灌. 《明理》
DD	動氣在下
ZZ	不可發汗. 汗之則無汗, 心中大煩, 骨節苦疼, 目暈惡寒, 食則反吐, 穀不能進. 宜大橘皮湯.
ZZ	不可下. 下之則腹脹滿, 卒起頭眩, 食則下淸穀, 心下痞. 《明理》
EP	柴胡桂枝湯
SS	治傷寒動氣築痛. 柴胡 二錢, 桂枝ㆍ黃芩ㆍ人參ㆍ芍藥 各一錢, 半夏(製) 八分, 甘草(灸) 六分. 右剉, 作一貼, 入薑 五片, 棗 二枚, 水煎服. 《仲景》
EP	防風白朮牡蠣湯
SS	治動氣誤發汗, 筋惕肉瞤. 防風ㆍ牡蠣粉ㆍ白朮 各等分. 右爲末, 每二錢, 酒或米飮調下, 日二三. 《仲景》
EP	甘李根湯
SS	治動氣, 誤發汗, 氣上衝, 正在心端. 李根皮 五錢, 桂枝 一錢半, 當歸ㆍ芍藥ㆍ茯苓ㆍ黃芩 各一錢, 半夏ㆍ甘草 各五分. 右剉, 作一貼, 入薑 三片, 水煎服. 《入門》
EP	大橘皮湯
SS	治動氣誤發汗, 心煩, 骨痛, 目暈, 吐食. 陳皮 三錢, 靑竹茹 二錢, 人參ㆍ甘草 各一錢. 右剉, 作一貼, 入薑 五片, 棗 三枚, 水煎服. 《仲景》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇卷之三


BB	寒(下)


CC	傷寒煩渴
ZZ	凡得病, 反能飮水, 此欲愈也. 《仲景》
ZZ	傷寒, 汗不解, 脈浮者, 蒼朮白虎湯主之. 吐汗下後, 口乾舌燥, 脈洪大, 人參白虎湯主之. 《丹心》
ZZ	凡得病五六日, 而渴欲飮水, 不能多者, 不當與之, 何者. 以腹中熱尙少, 不能消故也. 至七八日, 大渴欲飮水, 惟當少與之, 常令不足, 勿極意也. 言能飮一斗, 只與五升. 若腹滿, 小便不利, 若喘若噦者, 不可與之. 若小渴咽乾者, 少少嚥潤之, 令胃氣和則愈. 《仲景》
ZZ	渴欲飮水, 水入卽吐, 名曰水逆. 五苓散主之. 《仲景》
ZZ	厥陰病, 渴欲飮水者, 少少與之愈. 《活人》
ZZ	熱在表則不渴, 熱入裏則渴, 耗奪津液而然也. 然有渴必有煩者, 腎主水, 熱深則水竭而渴, 肝木挾心火以生煩. 故厥陰六七日, 飮水多而小便少者, 謂之消渴. 渴欲水爲欲愈者, 傳經已盡也. 脈浮而渴屬太陽, 宜白虎湯. 汗多而渴屬陽明, 宜竹葉石膏湯. 自利而渴屬少陰, 宜猪苓湯. 《入門》
ZZ	凡渴欲飮水, 常令不足爲善. 經云, 若還不飮非其治, 强飮須敎別病生. 《醫鑑》
ZZ	渴欲飮水而不能飮者, 丹田有熱, 胸中有寒也. 《仲景》
ZZ	陰盛隔陽之證, 口燥渴而漱水不嚥. 蓄血之證, 亦漱水不欲嚥. 《入門》
DP	五苓散
SS	治太陽證入裏, 煩渴而小便不利. 澤瀉 二錢半, 赤茯苓ㆍ白朮ㆍ猪苓 各一錢半, 肉桂 五分. 右爲末, 每二錢, 白湯調下, 或剉作一貼, 水煎服.
SS	傷寒汗後亡津, 但渴欲飮水者, 邪在裏也. 然上焦虛躁, 或飮水不散而反吐出, 爲水逆證, 或飮水雖多而小便不利者, 皆裏熱未實, 不能消水故爾. 五苓散的藥也. 《入門》
DP	竹葉石膏湯
SS	治傷寒解後餘熱, 及陽明證自汗煩渴, 幷差後虛煩等證. 石膏 四錢, 人參 二錢, 麥門冬 一錢半, 半夏 一錢, 甘草 七分. 右剉, 作一貼, 入竹葉 七片, 粳米 百粒, 水煎, 入薑汁二匙服. 《入門》


CC	傷寒潮熱
ZZ	潮熱者, 若潮水之潮, 其來不失時也. 一日一發, 指時而發者, 謂之潮熱. 若日三五發者, 是卽發熱, 非潮熱也. 潮熱屬陽明, 必於日晡時發者, 乃爲潮熱也. 陽明之爲病, 胃家實也. 胃實則譫語. 《明理》
ZZ	潮熱者, 似潮水之有信, 一日一發, 謂之潮. 必日晡而作, 陽明旺於未申故耳. 諸承氣湯選用下之. 或潮於寅卯者, 屬少陽, 或潮於巳午者, 屬太陽. 爲邪未入胃, 俱宜小柴胡湯和解之. 《入門》
ZZ	吐下後, 不大便潮熱, 若劇則不識人, 循衣摸床, 微喘直視, 脈弦者生, 脈濇者死. 《仲景》


CC	傷寒發狂
ZZ	發狂者, 熱毒在胃, 倂入於心, 使神昏不定, 言動急速, 妄語妄笑, 甚則登高而歌, 棄衣而走, 踰垣上屋, 不食不臥. 非大吐下不止. 表裏俱熱, 宜三黃石膏湯. 裏熱盛, 宜大承氣湯, 加黃連. 狂言譫語, 宜辰砂五苓散. 《入門》
ZZ	如狂者, 但睡中忽欲起行, 錯言妄語, 非若發狂, 莫能制也. 《入門》
ZZ	陽毒發狂, 宜陽毒升麻湯ㆍ陽毒梔子湯. 方見上
ZZ	發狂, 宜用妙香丸方見火熱ㆍ三白飮ㆍ活龍散ㆍ破棺湯, 水漬法ㆍ火劫法.
ZZ	喜忘如狂, 蓄血證也. 《活人》
ZZ	凡發狂見陽證陽脈者, 順, 見陰證陰脈, 舌卷囊縮者, 死. 《入門》
DP	三白飮
SS	治傷寒熱病, 熱極狂走, 雞子淸 一箇, 白蜜 一大匙, 芒硝 三錢. 右合作一處, 凉水調下. 《醫鑑》
DP	活龍散
SS	治陽毒發狂. 活地龍大者 四五條, 淨洗硏取汁, 入薑汁ㆍ薄荷汁, 及蜜 各一匙, 新汲水調和, 徐徐灌盡, 漸次凉快. 若熱熾, 則加片腦尤妙, 名曰地龍水. 《入門》
DP	破棺湯
SS	治傷寒熱病, 發狂心躁, 言語不定, 不省人事. 人屎乾者燒存性, 水漬, 飮汁一二盞卽甦. 或細硏如麪, 新汲水調下 三錢亦可, 俗名野人乾水. 《本草》
DP	水漬法
SS	見上陽毒下.
DP	火劫法
SS	治發狂. 炭火一盆, 置病人之前, 將醋一椀急沃火內, 使烟氣衝入鼻內, 須臾自定. 又將凉水噀面亦可. 《入門》


CC	傷寒譫語鄭聲
ZZ	實則譫語, 虛則鄭聲. 譫語者, 謂亂語無次第, 數數更端也. 鄭聲者, 謂鄭重頻煩也. 只將一句舊言, 重疊頻言之也. 《明理》
ZZ	陽明病, 胃實則譫語. 《仲景》
ZZ	大小便利, 手足冷, 脈微細者, 必鄭聲. 宜用白通湯. 大便秘, 小便赤, 手足溫, 脈洪數者, 必譫語. 宜用調胃承氣湯. 《活人》
ZZ	譫語有實有虛, 實則可下, 虛不可. 爲實者, 胃實有燥屎, 可下之. 虛者, 腸胃自利也, 難治. 《入門》
ZZ	傷寒大熱, 呻吟錯語, 不得眠, 黃連解毒湯主之. 《活人》
ZZ	晝日明了, 夜則譫語, 如見鬼, 乃婦人熱入血室證也. 《活人》
ZZ	傷寒發熱譫語, 宜柴胡連翹湯. 《醫鑑》
DP	黃連解毒湯
SS	治傷寒大熱, 煩躁不得眠, 或差後飮酒復劇者, 及一切熱毒. 黃連ㆍ黃芩ㆍ黃柏ㆍ梔子 各一錢二分半. 右剉, 作一貼, 水煎服. 《活人》
DP	柴胡連翹湯
SS	治傷寒, 發熱, 譫語, 呻吟, 睡臥不得. 柴胡ㆍ黃芩ㆍ枳殼ㆍ赤芍藥ㆍ桔梗ㆍ瓜蔞仁ㆍ梔子仁ㆍ連翹ㆍ黃連ㆍ黃柏ㆍ甘草 各八分. 右剉, 作一貼, 入薑 三片, 水煎服. 《醫鑑》


CC	傷寒結胸
ZZ	傷寒, 若脈浮緊, 下之必結胸. 《海藏》
ZZ	病發於陽而反下之, 熱入因作結胸. 《仲景》
ZZ	傷寒表未解, 醫反下之, 隔內拒痛, 手不可近. 一云, 心下滿而硬痛, 此爲結胸. 宜大陷胸湯. 《仲景》
ZZ	若按心下硬痛, 手不可近, 燥渴譫語, 大便實, 脈沈實有力, 爲大結胸. 急以大陷胸湯, 加枳殼ㆍ桔梗, 下之. 反加煩躁者, 死. 《醫鑑》
ZZ	小結胸者, 正在心下, 按之則痛, 脈浮滑. 宜小陷胸湯. 《醫鑑》
ZZ	寒實結胸, 無熱證者, 宜三物白散ㆍ小陷胸湯. 《醫鑑》
ZZ	熱實結胸, 及寒實結胸, 活人書不拘寒熱, 但用陷胸湯, 不差, 用枳實理中丸, 應手而愈. 《綱目》
ZZ	但結胸無大熱者, 此爲水結在胸脇. 但頭汗出, 名曰水結胸, 小半夏湯, 加茯苓主之. 方見胸部
ZZ	熱實結胸, 宜用大陷胸丸. 《綱目》
ZZ	結胸, 宜用灸法ㆍ熨法. 未經下而胸滿, 非結胸也. 只以小柴胡合小陷胸, 加枳殼ㆍ桔梗一服如神. 《醫鑑》
DP	大陷胸湯
SS	治大結胸. 大黃 三錢, 芒硝 二錢, 甘遂末 五分. 右剉, 分二貼, 每取一貼, 先煎大黃至 六分, 納硝再煎一二沸, 去滓, 納甘遂末攪服. 得快利, 止後服. 《仲景》
DP	小陷胸湯
SS	治小結胸. 半夏(製) 五錢, 黃連 二錢半, 瓜蔞(大者四分之一). 右剉, 作一貼, 水二盞, 先煎瓜蔞至一盞, 乃入半夏ㆍ黃連, 煎至半, 去滓溫服. 未利再服, 利下黃涎便安. 《仲景》
SS	一方, 加枳實ㆍ黃芩ㆍ桔梗尤效. 《入門》
SS	瓜蔞, 惟剉其殼, 勿剉其子. 剉其子者非也. 《丹心》
DP	三物白散
SS	治寒實結胸. 桔梗ㆍ貝母 各三錢, 巴豆(去皮心熬硏如脂) 一錢. 右爲末, 和勻, 白湯和服半錢, 弱人減半. 或吐或利, 不利, 進熱粥一椀, 利不止, 進冷粥一椀. 《入門》
DP	大陷胸丸
SS	治熱實結胸. 大黃 五錢, 葶藶子(炒)ㆍ杏仁(炒) 各三錢, 芒硝 二錢半, 甘遂二字. 右爲末, 蜜丸彈子大, 每一丸, 水一盞煎六分, 溫服, 未利再服. 《丹心》
DP	灸法
SS	詳見胸部.
DP	熨法
SS	詳見胸部.


CC	傷寒藏結
ZZ	病有結胸, 有藏結, 其狀何如. 答曰, 按之痛, 寸脈浮, 關脈沈, 名曰結胸也. 何謂藏結. 答曰, 如結胸狀, 飮食如故, 時時下利, 寸脈浮, 關脈細小沈緊, 名曰藏結, 舌上白胎滑者, 難治. 《仲景》
ZZ	病人胸中素有痞, 連在臍傍, 引入小腹, 入陰筋者, 此名藏結, 死. 《仲景》
ZZ	歌曰, 飮食如常時下利, 更加舌上白胎時, 連臍痛引陰筋者, 藏結元來死不醫.
ZZ	狀如結胸, 飮食如故, 時時下利而舌上白胎. 《活人》
ZZ	病人素有痞氣, 再加傷寒, 與宿積相合, 使眞藏之氣閉結不通, 亦名藏結. 愼不可下. 止宜小柴胡, 加生薑以和表, 灸關元以回陽解陰結, 危哉. 《入門》
ZZ	藏結與結胸相似, 皆下後邪氣入裏, 與陽相結, 結在胸者爲結胸, 與陰相結, 結在藏者, 爲藏結. 惟其陰結, 故藏結無陽證, 不往來寒熱. 或但寒不熱, 其人反靜, 飮食如常, 時時下利, 舌上白胎, 脇肋臍腹引入陰筋俱痛者, 丹田有熱, 胸中有寒, 所以難治. 《入門》


CC	傷寒痞氣
ZZ	病發於陰而反下之, 因作痞. 《仲景》
ZZ	傷寒嘔而發熱者, 若心下滿而不痛, 此爲痞. 半夏瀉心湯主之. 胃虛氣逆者, 亦主之. 《仲景》
ZZ	心下痞硬, 按之濡, 其脈關上浮者, 三黃瀉心湯主之. 凡結胸與痞, 關脈須沈, 若關脈浮者, 宜此湯. 《仲景》
ZZ	心下痞, 而復惡寒汗出者, 附子瀉心湯主之. 《仲景》
ZZ	下後, 下利日數十行, 穀不化, 腹雷鳴, 心下痞硬, 乾嘔心煩, 此乃結熱, 乃胃中虛, 客氣上逆故也. 甘草瀉心湯主之. 《仲景》
ZZ	汗解後, 胃不和, 心下痞硬, 脇下有水氣, 腹中雷鳴, 下利者, 生薑瀉心湯主之. 《仲景》
ZZ	太陽病, 外證未除而數下之, 遂下利不止, 心下痞硬, 表裏不解, 桂枝人參湯主之. 《仲景》
ZZ	痞氣, 通用桔梗枳殼湯. 
DP	半夏瀉心湯
SS	半夏(製) 二錢, 黃芩ㆍ人參ㆍ甘草 各一錢半, 乾薑 一錢, 黃連 五分. 右剉, 作一貼, 入薑 三片, 棗 二枚, 水煎服. 《仲景》
DP	三黃瀉心湯
SS	大黃ㆍ黃連 各二錢, 黃芩 一錢. 右剉, 作一貼, 以麻沸湯一盞漬之, 良久絞去滓, 分溫再服. 《仲景》
DP	附子瀉心湯
SS	大黃ㆍ黃連ㆍ黃芩 各二錢, 剉. 附子(炮) 二錢, 別煮作汁, 右取百沸湯一盞, 入三味漬之, 良久去滓, 納附子汁, 分溫再服. 《仲景》
DP	甘草瀉心湯
SS	甘草 二錢, 黃芩ㆍ乾薑 各一錢半, 半夏(製)ㆍ人參 各一錢, 黃連 五分. 右剉, 作一貼, 入大棗三枚, 水煎服. 《仲景》
DP	生薑瀉心湯
SS	生薑ㆍ半夏 各二錢, 人參ㆍ乾薑 各一錢半, 黃連ㆍ甘草 各一錢, 黃芩 五分. 右剉, 作一貼, 入棗三枚, 水煎服. 《仲景》
DP	桂枝人參湯
SS	桂枝另剉. 甘草(灸) 各一錢八分, 白朮ㆍ人參ㆍ乾薑 各一錢半. 右剉, 作一貼, 水二盞煎至一盞, 入桂枝煮取七分, 去滓, 溫服日二. 《仲景》


CC	傷寒筋惕肉瞤
ZZ	動氣在左而發汗, 則筋惕肉瞤. 《明理》
ZZ	傷寒筋惕身瞤, 發汗太過所致也. 古人以眞武湯主之. 然眞武湯能止其汗而不能定其瞤. 瞤者, 動也. 盖汗多則傷血, 血虛無以榮筋, 筋愈急而四體百骸俱爲之瞤動. 宜以四物湯, 去地黃, 加人參ㆍ半夏ㆍ茯苓ㆍ甘草作劑, 以五靈脂爲佐, 入生薑ㆍ烏梅煎服, 自有神效. 此專主生血, 生血, 乃所以收汗也. 《直指》


CC	傷寒除中證
ZZ	厥而下利, 反能食者, 曰除中, 不治. 《得效》
ZZ	厥而利, 反能食, 曰除中, 其死也, 可立待也. 《入門》
ZZ	邪在表則能食, 邪在裏則不能食. 今傷寒厥深, 下利脈遲, 當不能食, 而反能食者, 名曰除中. 中之胃氣旣除, 豈可再復. 《入門》
ZZ	厥利, 當不能食, 今反能食, 恐爲除中. 試食以索餠發熱者, 除中也. 不發熱者, 非除中, 知胃氣尙在, 必愈也. 《仲景》


CC	傷寒血證
ZZ	太陽病六七日, 表證因在, 脈微而沈, 反不結胸, 其人如狂者, 以熱在下焦. 小腹當滿, 小便自利者, 下血乃愈. 抵當湯主之. 《仲景》
ZZ	太陽證, 身黃發狂, 小腹硬滿, 自利者, 血證諦也. 宜抵當湯. 《仲景》
ZZ	傷寒小腹滿, 應小便不利, 今反利者, 爲有血也. 當下之, 宜抵當丸. 《仲景》
ZZ	太陽病不解, 熱結膀胱, 其人似狂, 若血自下者自愈. 但小腹急結者, 宜攻之, 宜桃仁承氣湯. 《仲景》
ZZ	衄忌發汗者, 爲無脈, 或脈微故也. 若脈浮緊, 身疼惡寒發熱, 則汗之可也. 宜麻黃湯ㆍ桂枝湯方幷見上. 若脈微不可汗, 則犀角地黃湯主之. 方見血門《海藏》
ZZ	少陰病, 强發汗, 血出九竅, 是名下厥上竭, 不治. 《仲景》
ZZ	太陽病, 脈浮緊, 發熱, 無汗而衄者, 自愈也. 《仲景》
ZZ	傷寒頭痛, 發熱口乾, 口鼻血出, 午後昏沈, 耳聾脇痛, 俗名血汗病也. 犀角地黃湯, 合小柴胡湯主之. 《醫鑑》
DP	抵當湯
SS	治一切瘀血結胸, 譫語漱水等證. 水蛭(炒)ㆍ蝱蟲(炒去足翅)ㆍ桃仁(留尖) 各十枚, 大黃(蒸) 三錢. 右剉, 作一貼, 水煎服. 《入門》
DP	抵當丸
SS	治蓄血在下, 而無身熱, 便黑, 喜忘, 如狂等證. 但小腹滿而尿利者, 宜用此緩以下之. 水蛭ㆍ蝱蟲 各七箇, 桃仁 六箇, 大黃 三錢. 右爲末, 蜜和分作二丸. 水一盞煎一丸至七分, 頓服. 未效再服. 《丹心》
DP	桃仁承氣湯
SS	治血結膀胱, 小腹結急, 便黑, 譫語, 漱水, 宜此攻之. 大黃 三錢, 桂心ㆍ芒硝 各二錢, 甘草 一錢, 桃仁(留尖) 十枚. 右剉, 作一貼, 水煎, 入芒硝, 溫服, 以瘀血盡下爲度. 《丹心》


CC	傷寒自利
ZZ	傷寒陰證, 身痛脈沈, 大便自利, 或嘔或咳, 宜玄武湯方見上.
ZZ	傷寒陽證, 身熱脈數, 煩渴引飮, 大便自利, 宜柴苓湯. 《丹心》
ZZ	益元散亦佳方見暑門.
ZZ	太陰證自利, 宜理中湯. 《丹心》
DP	柴苓湯
SS	治傷寒熱病, 發熱泄瀉. 柴胡 一錢六分, 澤瀉 一錢三分, 白朮ㆍ猪苓ㆍ赤茯苓 各七分半, 半夏 七分, 黃芩ㆍ人參ㆍ甘草 各六分, 桂心 三分. 右剉, 作一貼, 入薑 三片, 水煎溫服. 《丹心》


CC	傷寒胸腹痛
ZZ	傷寒腹痛, 中脘痛, 太陰也. 臍腹痛, 少陰也. 小腹痛, 厥陰也. 《仲景》
ZZ	心胸硬痛, 手不可近, 爲結胸. 若未經下者, 非結胸也, 乃邪氣塡塞胸中. 只以小柴胡, 加枳ㆍ桔治之. 如未效, 小柴胡合小陷胸, 加枳ㆍ桔, 一服如神. 《醫鑑》
ZZ	若心下脹滿而不痛者, 乃痞氣也. 宜瀉心湯, 加枳ㆍ桔. 《醫鑑》
ZZ	若小腹硬痛, 小便利, 則爲蓄血之證, 桃仁承氣湯下之. 若小便不利, 則爲尿澁之證, 五苓散利之. 若小腹遶臍硬痛, 小便澁, 大便實者, 有燥屎也. 大承氣湯下之. 《醫鑑》


CC	傷寒吐蛔
ZZ	傷寒有吐蛔者, 雖有大熱忌下, 凉藥犯之必死. 盖胃中有寒, 則蛔不安其所而上膈, 大凶之兆也. 急用理中湯方見上, 加烏梅 二箇, 紅椒 十粒, 煎服, 待蛔定, 却以小柴胡湯退熱. 《醫鑑》
ZZ	傷寒吐蛔者, 手足冷, 胃虛空也. 《回春》


CC	陰陽交證
ZZ	黃帝問曰, 有病溫者, 汗出輒復熱, 而脈躁疾, 不爲汗衰, 狂言不能食, 病名爲何. 岐伯曰, 病名陰陽交, 交者死也. 帝曰, 願聞其說. 岐伯曰, 人所以汗出者, 皆生於穀, 穀生於精. 今邪氣交爭於骨肉, 而得汗者, 是邪却而精勝也. 精勝則當能食, 而不復熱, 復熱者, 邪氣也. 汗者, 精氣也, 今汗出而輒復熱者, 是邪勝也. 不能食者, 精無俾也. 病而留者, 其壽可立而傾也. 且夫熱論曰, 汗出而脈尙躁盛者, 死. 狂言者是失志, 失志者死. 《內經》
ZZ	發汗後脈躁疾, 狂言不能食, 謂之陰陽交. 言交合陰陽之氣, 不可分別. 此死證也. 《入門》


CC	壞證
ZZ	傷寒病未退, 重感寒, 變爲溫瘧, 重感風, 變爲風溫, 再感濕熱, 變爲溫毒, 重感疫氣, 變爲溫疫. 又太陽病, 經汗吐下溫鍼不解, 及過經不解, 皆名壞證. 或醫者, 不辨陰陽, 錯謬汗下, 使病不解, 壞證亂經, 久而不差, 視其犯何逆以治之. 表證多者, 知母麻黃湯, 半表者, 小柴胡湯, 餘熱不解者, 參胡芍藥湯, 危急者, 奪命散, 諸藥不效者, 鱉甲散. 《入門》
DP	知母麻黃湯
SS	治壞傷寒. 以傷寒差後, 經久, 精神不守, 言語錯謬, 或潮熱頰赤, 寒熱如瘧, 皆由汗下不盡, 毒留心胞間所致也. 知母 三錢, 麻黃ㆍ赤芍藥ㆍ黃芩ㆍ桂心ㆍ甘草(灸) 各一錢. 右剉, 作一貼, 水煎服, 微汗卽愈. 《入門》
SS	一本去桂心, 代桂枝. 《入門》
DP	參胡芍藥湯
SS	治傷寒十四日, 外餘熱未除, 或渴或煩, 不能安臥, 不思飮食, 大便不快, 小便黃赤, 此爲壞證. 生地黃 一錢半, 人參ㆍ柴胡ㆍ芍藥ㆍ黃芩ㆍ知母ㆍ麥門冬 各一錢, 枳殼 八分, 甘草 三分. 右剉, 作一貼, 入薑 三片, 水煎服. 《入門》
DP	奪命散
SS	治傷寒壞證, 昏沈垂死, 或陰陽一證不明, 過經不解, 及或因誤服藥, 困重垂死, 一切危急之證. 好人參 一兩, 剉作一服, 水二升, 於銀石器內煎至一升, 去滓, 以新水沈冷, 一服而盡. 汗自鼻梁上出, 涓涓如水, 是藥之效也. 一名獨參湯. 《丹心》
DP	鱉甲散
SS	治壞證, 諸藥不效. 鱉甲 二錢, 犀角ㆍ前胡ㆍ黃芩ㆍ生地黃 各一錢, 枳殼 八分, 烏梅 二箇. 右剉, 作一貼, 水煎服. 《入門》


CC	百合證
ZZ	大病後未平復, 失於調理, 餘證在陽, 醫反下之, 餘證在陰, 醫反汗之. 以此百脈一宗, 悉致其病, 無復經絡. 故謂之百合傷寒. 其證常黙黙然, 欲食不能食, 欲臥不能臥, 欲行不能行, 或有時聞食臭, 或時如寒無寒, 如熱無熱, 口苦, 小便赤, 諸藥不能治, 藥入口卽吐利, 如有神靈, 身形雖似和, 其脈微數. 每尿時輒頭痛者, 六十日乃愈. 若尿時頭不痛, 淅淅然者, 四十日愈. 若尿時快然, 但頭眩者, 二十日愈. 宜用陶氏柴胡百合湯ㆍ百合知母湯ㆍ百合滑石代赭湯ㆍ百合雞子湯ㆍ百合地黃湯ㆍ百合滑石散, 百合洗方. 《仲景》
ZZ	百合者, 百脈合病也. 治以百合爲主者, 以其能和合百脈也. 《入門》
DP	陶氏柴胡 百合湯
SS	治百合病, 及勞復等證. 鱉甲(醋煮) 二錢, 柴胡ㆍ百合ㆍ知母ㆍ生地黃ㆍ陳皮ㆍ人參ㆍ黃芩ㆍ甘草 各一錢. 右剉, 作一貼, 入薑 三片, 棗 二枚, 水煎服. 《入門》
DP	百合知母湯
SS	治汗後 百合證. 百合 七枚, 知母 一兩. 右先將 百合水浸一宿, 當白沫出, 去其水, 更以井水二盞煎至一盞, 去滓. 又將井水二盞, 另煎知母, 取一盞去滓. 二汁和勻同煎, 取一盞半, 分溫再服. 《仲景》
DP	百合滑石代赭湯
SS	治下後, 百合證. 百合 七枚, 滑石 三兩, 代赭石 一兩, 右煎如上法服. 《仲景》
DP	百合雞子湯
SS	治吐後 百合病. 百合 七枚, 雞子黃 一箇, 右先將 百合水浸一宿, 當白沫出, 去其水, 更以井水 二升煎, 取一盞去渣. 納雞子黃, 攪勻溫服. 《仲景》
DP	百合地黃湯
SS	治不經汗吐下百合證. 百合七枚, 生地黃汁 一升. 右先煎百合如上法, 乃納地黃汁煎, 取一升五合, 分二服. 大便出如漆黑. 《仲景》
DP	百合滑石散
SS	治百合病變寒熱者. 百合 一兩, 滑石 三兩. 右爲末, 每三錢, 白湯下, 日三服. 《仲景》
DP	百合洗方
SS	治百合病一月不差, 變成渴者. 百合 一升, 水一斗漬一宿, 洗一身, 已宜淡食. 《仲景》


CC	過經不解
ZZ	傷寒六日傳經一遍, 七日當解, 而再傳至於十三日以上不愈, 謂之過經不解. 由汗下失宜, 邪氣留連故也. 或從輕再汗再下, 宜參胡芍藥湯ㆍ小柴胡湯調之. 方幷見上《活人》
ZZ	餘熱不退, 皆宜小柴胡湯. 《活人》


CC	勞復ㆍ食復證
ZZ	勞者, 動也. 動非一種, 有內外血氣之異. 若見外證, 則謂之復病, 非爲勞也. 如再感風寒是已. 《海藏》
ZZ	復者, 其病如初也. 傷寒新差, 津液未復, 血氣尙虛, 或梳洗言動太早, 或思爲太過則成勞復. 盖勞則生熱, 熱氣乘虛, 還入經絡, 未免再復, 謂之勞復. 宜小柴胡湯ㆍ麥門冬湯和之. 熱氣浮者, 梔豉枳實湯ㆍ鼠屎豉湯. 《入門》
ZZ	食復者, 傷寒新差, 胃氣尙弱, 若恣食飮, 不能剋化, 依前發熱. 若用補藥, 則胃熱轉增, 治須淸熱消食. 輕者, 胸中微滿, 損穀自愈. 重者, 必須吐下, 宜梔豉枳黃湯. 胸痞者, 生薑瀉心湯方見上. 飮酒復劇者, 宜黃連解毒湯方見上. 《入門》
ZZ	勞復食復, 宜七味葱白散, 勞復虛者, 益氣養神湯.
ZZ	凡復證, 先病七日出汗而解, 今復擧亦必七日而解. 先病十四日出汗而解, 今復擧亦必十四日而解. 雖三四次復擧, 亦必三四次戰汗而解. 但勞復證久不愈, 恐成勞瘵. 《入門》
DP	麥門冬湯
SS	治勞復氣欲絶, 能起死回生. 麥門冬 二錢, 甘草(灸) 三錢, 粳米 一合. 右水二盞先煎粳米, 令熟去米, 入二藥及棗 二枚, 靑竹葉 十五片, 煎至一盞溫服. 加人參尤妙. 《海藏》
DP	梔豉枳實湯
SS	治勞復發熱. 梔子ㆍ枳實 各二錢, 香豉 五錢. 右剉, 水煎服, 微汗之, 差. 《入門》
DP	鼠屎豉湯
SS	治同上. 梔子 七箇, 雄鼠屎 七枚, 枳殼 一枚(炒). 右剉, 水一盞半, 入葱白 二寸, 香豉 三十粒, 同煎至一盞, 分二服, 勿令病人知. 《活人》
DP	梔豉枳黃湯
SS	治食復發熱. 梔子ㆍ枳殼ㆍ柴胡 各一錢, 香豉 五錢, 大黃 三錢. 右剉, 水煎服. 腹脹, 加厚朴, 傷肉, 加山楂, 傷麪飯, 加神麴. 《入門》
DP	七味葱白散
SS	治勞復食復. 葱白(連根) 三莖, 乾葛ㆍ麥門冬ㆍ熟地黃 各三錢, 香豉 半合, 生薑(切) 一合. 右剉, 以甘爛水四升煎之, 三分去二分, 去滓, 分二服. 《活人》
DP	益氣養神湯
SS	治勞復, 宜養氣血. 人參ㆍ當歸ㆍ白芍藥(酒炒)ㆍ麥門冬ㆍ知母ㆍ梔子(炒) 各一錢, 白茯神ㆍ前胡 各七分, 陳皮 五分, 升麻ㆍ(生)甘草 各三分. 右剉, 作一貼, 入棗 二枚, 水煎服. 《回春》


CC	傷寒遺證
ZZ	帝曰, 熱病已愈, 時有所遺者, 何也. 岐伯曰, 諸遺者, 熱甚而强食之, 故有所遺也. 帝曰, 治遺柰何. 岐伯曰, 視其虛實, 調其逆從, 可使必已矣. 帝曰, 病熱當何禁之. 岐伯曰, 病熱少愈, 食肉則復, 多食則遺, 此其禁也. 《內經》
ZZ	遺謂遺熱. 內經註曰, 如遺之在人也. 所謂遺者, 大小便不禁也. 嘗見病差後, 善飮食而大小便不禁, 故知之. 《活人》
ZZ	當與食復參看.


CC	陰陽易證
ZZ	傷寒病新差, 陰陽未和, 因合房室, 則令人陰腫入腹絞痛. 婦人則裏急, 腰胯連腹內痛. 名爲陰陽易也. 其男子病新差, 婦人與之交得病, 名曰陽易, 婦人病新差, 男子與之交得病, 名曰陰易. 若二男二女幷不相易, 所以呼爲易者, 以陰陽相感動, 其毒着於人, 如換易然. 其病之狀, 身熱衝胸, 頭重不能擧, 眼中生火, 四肢拘急, 小腹絞痛, 手足拳卽死. 亦有不卽死者, 病若小腹裏急, 熱上衝胸, 頭重不能擧, 百節解離, 經脈緩弱, 血氣虛, 骨髓乾, 便恍恍翕翕, 氣力轉少, 着床不能動搖, 起止須人, 或牽引歲月方死. 《活人》
ZZ	陰陽易, 宜燒裩散ㆍ赤衣散ㆍ猳鼠糞湯ㆍ靑竹茹湯ㆍ竹皮湯ㆍ乾薑湯. 囊縮痛, 氣欲絶, 宜竹皮逍遙散. 《入門》
ZZ	女勞復者, 不因易而自病復也. 治亦相同, 但多憎寒發熱. 虛弱者, 人參逍遙散. 《入門》
ZZ	陰陽易病, 見舌吐出者, 必死. 《寶鑑》
ZZ	顧子獻病傷寒新差, 華佗診脈曰, 尙虛未復, 陽氣不足, 勿爲勞事. 餘勞尙可, 女勞卽死, 死當吐舌數寸. 其妻聞病差, 從百里來省之, 住數宿, 果爲勞事, 遂吐舌數寸而死. 《活人》
ZZ	有婦人病傷寒, 賊來不能走. 其賊六七人姦之, 皆得婦人病而死. 此陰陽易也. 《外臺》
DP	燒裩散
SS	治陰陽易. (取近陰處)裩襠 一片(方圓四五寸燒存性), 溫水調服 一錢, 日三, 小便卽利, 陰頭微腫卽愈. 男女互用之. 《入門》
SS	又方, 人手足指爪甲 二十片, 燒灰末, 米飮調下, 其效亦同. 《入門》
DP	赤衣散
SS	治陰陽易最效. 取室女月經布近陰處燒存性末, 米飮調下. 《入門》
DP	猳鼠糞湯
SS	治男子陰易病. 韭白根 一把, 猳鼠糞 十四箇. 右以水 二升煮取半升, 去滓溫服, 取微汗, 未汗再服. 猳鼠, 雄鼠也. 糞兩頭尖者, 是也. 《海藏》
DP	靑竹茹湯
SS	治勞復及陰陽易病. 瓜蔞根 五錢, 靑竹茹 二錢. 右剉, 作一貼, 水煎服. 《入門》
SS	一名瓜竹湯, 治法服法同.
DP	竹皮湯
SS	治陰陽易, 及勞復病. 刮取靑竹皮 一升, 水三升煮取一升, 分二服.
SS	一名竹茹湯. 《綱目》
DP	乾薑湯
SS	治陰陽易病, 速當汗之, 滿四日, 不可療. 乾薑 三錢剉, 水煎服, 得汗出, 手足伸卽愈. 《得效》
SS	一方, 乾薑爲末 一兩, 溫湯調服. 覆衣取汗得解. 《古方》
DP	竹皮逍遙散
SS	治勞復及易病. 靑竹皮卵縮腹痛, 倍入ㆍ生地黃ㆍ人參ㆍ知母ㆍ黃連ㆍ滑石ㆍ韭白ㆍ柴胡ㆍ犀角ㆍ甘草 各一錢. 右剉, 作一貼, 入薑 三片, 棗二 枚煎. 臨服入燒裩襠末 一錢半, 調服, 微汗之. 未汗再服. 《入門》
DP	人參逍遙散
SS	治女勞復虛弱者. 人參ㆍ當歸 各二錢, 柴胡 一錢半, 白朮ㆍ白芍藥ㆍ白茯苓 各一錢. 右剉, 作一貼, 水煎服. 《入門》


CC	熱入血室證
ZZ	婦人傷寒與男子無異, 惟熱入血室, 及姙娠傷寒則不同也. 《雲岐》
ZZ	婦人以血爲主. 血室卽衝脈血海也. 婦人傷寒發熱, 經水適來適斷, 晝日明了, 夜則譫語, 如見鬼狀, 此爲熱入血室. 無犯胃氣及上二焦, 必自愈. 活人書云, 小柴胡湯, 加生地黃主之. 犯胃氣謂下之, 犯上二焦謂發汗也. 《仲景》
ZZ	婦人傷寒, 寒熱如瘧, 晝寧夜躁, 如見鬼狀, 此爲熱入血室. 不實滿者, 小柴胡湯加牧丹皮. 大實滿者, 桃仁承氣湯主之. 《雲岐》
ZZ	熱入血室, 其血必結而不行. 小柴胡, 加牧丹皮ㆍ桃仁, 或小柴胡合四物湯主之. 牛黃膏亦主之. 方見婦人《入門》
ZZ	婦人傷寒發熱, 經水適來, 經行盡則熱隨血散, 不治自愈. 如熱除而脈遲, 身涼胸脇下滿, 按之痛者, 謂之血結胸. 當刺期門, 穴名隨其實而瀉之, 宜服桂枝紅花湯. 《入門》
DD	血結胸
ZZ	或問熱入血室, 何爲而成結胸也. 予曰, 邪氣傳入經絡, 與正氣相搏, 上下流行, 或遇經水適來適斷, 邪氣乘虛, 而入血室, 血爲邪迫, 上入肝經, 肝受邪則譫語而見鬼, 復入膻中則血結於胸也. 何以言之. 婦人平居, 水當養於木, 血當養於肝. 方未受孕, 則下行之以爲月水, 旣姙, 則中畜之以養胎, 及已産, 則上壅之以爲乳汁, 皆此血也. 今邪氣蓄血, 倂歸肝經, 聚於膻中, 結於乳下. 故手觸之則痛. 非湯劑可及, 故當刺期門也. 《本事》
EP	桂枝紅花湯
SS	治熱入血室, 及血結胸. 桂枝ㆍ芍藥ㆍ甘草 各一錢半, 紅花 一錢. 右剉, 作一貼, 入薑 四片, 棗二枚, 水煎服, 汗出而解. 《入門》


CC	傷寒無脈爲欲汗
ZZ	傷寒兩手無脈曰雙伏, 一手無脈曰單伏.
ZZ	若病人寒熱而厥, 面色不澤, 冒昧而兩手忽無脈, 或一手無脈者, 必是有正汗也. 如天之欲雨, 六合昏昧. 多用綿衣裹手足令溫煖, 急服五味子湯, 晬時必有大汗而解矣. 《活人》
ZZ	傷寒病六七日來, 別無刑克證, 忽昏迷不省, 脈靜或無, 此欲作正汗, 如久旱將雨之兆. 喘促無脈者, 加味生脈散. 陰躁無脈者, 迴陽返本湯. 下利脈不至, 白通加猪膽汁湯. 二方見上 脈結者, 灸甘草湯方見脈部. 寒熱鬱閉者, 兩手俱無脈, 亦是好汗相逼, 汗出自愈. 宜麻黃附子細辛湯方見上, 加人參ㆍ五味子. 以汗出脈續出則生, 服藥而仍前無汗, 脈不至者, 死. 《入門》
DP	五味子湯
SS	治傷寒, 喘促, 脈伏而厥. 五味子 三錢, 人參ㆍ麥門冬ㆍ杏仁ㆍ陳皮 各二錢. 右剉, 作一貼, 入薑 五片, 棗 二枚, 水煎服. 《活人》
SS	一名加味生脈散. 《入門》


CC	差後昏沈
ZZ	傷寒差後, 或十數日, 或二十日, 終不惺惺, 常昏沈似失精神, 言語錯謬, 又無寒熱, 醫或作鬼祟, 或作風疾, 多般治不差. 或朝夕潮熱往來, 頰赤, 或有寒熱似瘧, 都是發汗不盡, 餘毒在心胞間所致. 知母麻黃湯主之. 方見上《得效》
ZZ	陶氏導赤各半湯極妙. 《入門》
ZZ	傷寒後, 無寒熱雜證, 但漸變, 神昏不語, 或睡中獨語一二句, 目赤, 脣焦, 舌乾, 不飮水, 稀粥與之則嚥, 不與則不思, 心下無痞, 腹中不滿. 大小便如常, 形貌如醉人. 此熱傳手少陰心經也. 心火熏肺, 所以神昏. 名曰越經證. 宜陶氏導赤各半湯. 《入門》
DP	陶氏導赤各半湯
SS	治差後昏沈. 黃芩ㆍ黃連ㆍ梔子ㆍ知母ㆍ麥門冬ㆍ茯神ㆍ犀角ㆍ人參ㆍ滑石 各一錢, 甘草 五分. 右剉, 作一貼, 入薑 一片, 棗 二枚, 燈心 一握煎, 入生芐汁 三匙服. 《入門》
SS	一名瀉心導赤散. 《回春》


CC	餘熱不退
ZZ	傷寒餘熱不退, 通宜用小柴胡湯調之. 尿赤澁者, 柴苓湯. 二方見上
ZZ	吐汗下三法之後, 別無異證者, 涼膈散方見火門調之. 《宣明》
ZZ	餘熱盛, 或發狂言, 辰砂益元散最妙. 方見下《入門》
ZZ	發熱之後, 熱不解, 脈尙浮者, 白虎湯, 加蒼朮再解之. 方見上
ZZ	傷寒後, 虛熱不已, 白虎加蒼朮ㆍ人參, 一服如神, 汗止身涼, 此通神之法也. 如此則汗下後熱不退, 不問有汗無汗, 俱宜白虎, 加蒼朮ㆍ人參解之, 最妙. 《河間》
ZZ	傷寒後, 六經餘熱不退, 宜加減凉膈散. 方見火門《正傳》


CC	狐惑證
ZZ	蟲證也. 如狐聽氷, 猶豫不決之義. 其候四肢沈重, 黙黙欲眠, 目不得閉, 惡聞食臭, 舌白齒晦, 面目乍赤乍白乍黑, 變異無常. 此因大病後, 腸胃空虛, 三蟲求食, 食人五藏. 蝕其喉則爲惑, 其聲啞. 蝕其肛則爲狐, 其咽乾. 殺人甚急, 當看. 上脣有瘡, 蟲蝕其藏, 下脣有瘡, 蟲蝕其肛. 蝕上部者, 三黃瀉心湯主之方見上, 蝕下部者, 苦參湯熏洗之. 蝕肛門者, 生艾汁調雄黃末, 燒烟熏之. 通用黃連犀角湯ㆍ治惑桃仁湯ㆍ雄黃銳散. 《入門》
DP	黃連犀角湯
SS	治狐惑. 黃連ㆍ犀角ㆍ烏梅ㆍ木香ㆍ桃仁 各一錢. 右剉, 作一貼, 水煎服, 空心. 《回春》
DP	治惑桃仁湯
SS	治同上. 桃仁ㆍ槐子(碎)ㆍ艾葉 各二錢. 右剉, 作一貼, 入薑三, 棗二, 水煎, 空心服. 《得效》
DP	雄黃銳散
SS	治下部惑瘡. 雄黃ㆍ靑箱子ㆍ苦參ㆍ黃連 各二錢, 桃仁 一錢. 右爲末, 以生艾汁和如棗核大, 綿裹, 納下部. 《得效》


CC	傷寒差後雜證
ZZ	傷寒差後, 虛煩不得眠, 宜酸棗仁湯ㆍ烏梅湯. 《活人》
ZZ	差後不食, 宜參苓白朮散ㆍ凝神散二方幷見內傷.
ZZ	差後, 有熱狂言, 宜辰砂五苓散ㆍ辰砂益元散.
ZZ	差後, 虛煩欲嘔, 宜竹葉石膏湯方見上. 《入門》
DP	酸棗仁湯
SS	治傷寒後, 虛煩不得眠. 酸棗仁(炒) 二錢, 麥門冬ㆍ知母 各一錢半, 茯苓ㆍ川芎 各一錢, 乾薑ㆍ甘草(灸) 各二分半. 右剉, 作一服, 水煎服. 《活人》
DP	烏梅湯
SS	治傷寒後, 虛煩不得眠, 心中懊憹. 柴胡 二錢, 梔子(炒)ㆍ黃芩ㆍ甘草(灸) 各一錢, 烏梅肉 二箇. 右剉, 作一貼, 入薑 三片, 豉 五十粒, 同煎服. 《活人》
DP	辰砂五苓散
SS	治傷寒, 發熱, 狂言譫語, 及差後熱不退, 虛煩等證. 澤瀉ㆍ赤茯苓ㆍ猪苓ㆍ白朮 各二錢半, 肉桂ㆍ辰砂 各五分. 右細末, 每二錢, 沸湯點服. 《丹心》
DP	辰砂益元散
SS	治傷寒熱不退, 狂言譫語. 滑石 六兩, 甘草ㆍ辰砂 各一兩. 右細末, 每二錢, 井水調下, 日二三. 《入門》


CC	傷寒治法
ZZ	張仲景傷寒論, 載三百九十七法, 一百一十有三方. 惜乎, 其書一變於王叔和之撰次, 再變於成無己之詮註, 傳之愈久而愈失其眞也. 《正傳》
ZZ	帝曰, 治之柰何. 岐伯曰, 治之各通其藏脈, 病日衰已矣. 其未滿三日者, 可汗而已, 其滿三日者, 可泄而已. 《內經》
ZZ	陽盛陰虛, 下之則愈, 汗之則死. 陰盛陽虛, 汗之則愈, 下之則死. 此陰陽指表裏而言之也. 《難經》
ZZ	桂枝下咽, 陽盛則斃, 承氣入胃, 陰盛乃亡. 《仲景》
ZZ	傷寒五法者, 汗吐下溫解也, 各有不同. 汗有大汗發表微汗解肌之異, 下有急下少與微和滲利之殊. 溫有兼補者, 吐有宣涌探引者. 和解則一而已. 《入門》
ZZ	汗吐下三法, 毫釐不可差誤. 在表宜汗, 在裏宜下, 在胸宜吐, 在半表半裏宜和解, 表裏俱見, 隨證滲泄. 《得效》
ZZ	傷寒之病, 太陽屬膀胱, 非發汗則不愈, 必用麻黃之類, 盖其性能通陽氣, 却外寒也. 陽明屬胃, 非通泄則不愈, 須用大黃ㆍ芒硝以利之. 少陽屬膽, 無出入道. 柴胡ㆍ半夏, 能利能汗, 佐以黃芩則能解矣. 太陰屬脾, 性惡寒濕, 非乾薑ㆍ白朮則不能燥. 少陰屬腎, 性畏寒燥, 非附子不能溫. 厥陰屬肝, 藏血養筋, 非溫中之藥不能潤. 《得效》
ZZ	太陽陽明, 大承氣, 少陽陽明, 小承氣, 正陽陽明, 調胃承氣, 是三陽已入于藏者, 泄之也. 太陰, 桂枝湯, 少陰, 麻黃附子細辛湯, 厥陰, 當歸四逆湯, 是三陰未入于藏者, 汗之也. 《東垣》
ZZ	傷寒三日前可汗, 三日後可下, 此大略言之耳. 凡病人有虛實, 邪氣有淺深, 豈可拘以日數. 仲景云, 日數雖多, 但有表證而脈浮者, 猶宜發汗, 日數雖少, 有裏證而脈沈者, 卽宜下之, 此活法也. 《活人》
ZZ	九味羌活湯, 發三時之表春夏秋. 六神通解散方見正傳, 理晩發之邪. 香蘇散ㆍ十神湯ㆍ參蘇飮, 發表調中. 葛根湯ㆍ解肌湯ㆍ小柴胡, 和解半表. 大柴胡ㆍ三承氣, 攻熱邪傳裏. 理中湯ㆍ四逆湯, 散寒中陰經. 柴苓湯ㆍ益元散, 治泄瀉身熱. 《丹心》
ZZ	傷寒, 宜用湯以盪滌邪熱, 不宜用丸藥也. 《本事》


CC	傷寒欲解
ZZ	傷寒三日, 脈浮數而微, 身溫和者, 此爲欲解也. 脈浮而解者, 濈然汗出也. 脈浮而解者, 必能食也. 脈不浮而解, 必大汗出也. 《仲景》
ZZ	六七日, 脈至皆大, 煩而口噤不能言, 躁擾者, 必欲解也. 《仲景》
ZZ	必當先煩, 乃有汗而解, 何以知之. 脈浮故知汗出解也. 《脈經》
ZZ	若脈平和, 其人大煩, 目重, 瞼內際黃者, 皆欲解也. 《脈經》
ZZ	脈浮數而微, 身溫和者, 欲解也. 《脈經》
ZZ	凡病反能飮水者, 爲欲愈. 《脈經》
ZZ	問曰, 脈病欲知愈未愈, 何以別之. 答曰, 寸口關上尺中三處, 大小浮沈遲數同等, 雖有寒熱不調者, 此脈爲陰陽和平, 雖劇當愈. 《脈經》
ZZ	問曰, 病有戰而汗出, 因得解者何也. 答曰, 脈浮而緊, 按之反芤, 此爲本虛. 故當戰而汗出也. 其人本虛, 是以發戰也. 若浮而數, 按之不芤, 此人本不虛. 故但出汗不發戰也. 《脈經》
ZZ	問曰, 有不戰不汗出而解者, 何也. 答曰, 其脈自微, 此以曾經發汗, 若吐若下, 若亡血, 以內無津液, 待陰陽自和, 必自愈. 故不戰不汗出而解也. 《脈經》
ZZ	太陽病, 無汗而衄者, 自愈. 《仲景》
ZZ	問曰, 凡病何時得, 何時愈. 答曰, 日中得病, 夜半愈者, 以陽得陰則解也. 夜半得病, 日中愈者, 以陰得陽則解也. 《脈經》
ZZ	太陽知可解者, 爲頭不痛, 項不强, 肢節不痛, 則知表易解也. 陽明證, 知可解者, 爲無發熱惡寒, 則知裏易解也. 少陽知可解者, 寒熱亂作, 失其早晩, 知可解也. 《海藏》


CC	傷寒可吐證
ZZ	傷寒三四日, 邪氣未傳裏, 瓜蔕散吐之.
ZZ	六七日, 胸煩懊憹, 梔子湯吐之. 方幷見吐門. 《仲景》


CC	可汗不可汗證
ZZ	傷寒, 寸口脈浮而緊, 浮則爲風, 緊則爲寒. 風則傷衛, 寒則傷榮. 榮衛俱病, 骨節煩疼, 當發其汗. 《仲景》
ZZ	傷寒前三日, 法當汗. 可用雙解散, 連進數服必愈. 《丹心》
ZZ	寒傷榮, 宜麻黃湯, 風傷衛, 宜桂枝湯. 方見上
ZZ	內經曰, 體若燔炭, 汗出而解.
ZZ	服藥而不得汗, 當用蒸法. 陶氏再造散主之. 《入門》
ZZ	太陽證, 非頭痛項强, 不可發汗.
ZZ	非身熱惡寒, 不可汗.
ZZ	非脈浮, 不可汗.
ZZ	脈微弱, 或尺脈遲者, 不可汗.
ZZ	衄血不可汗. 汗出則必額上陷, 脈急緊, 直視不能瞬, 不得眠.
ZZ	諸亡血不可汗, 汗出則寒慄而振.
ZZ	風溫濕溫, 幷不可汗.
ZZ	虛煩不可汗.
ZZ	臍間左右上下有動氣, 不可汗.
ZZ	太陽病者, 咽乾鼻衄, 小便淋, 幷不可汗.
ZZ	咽喉乾燥者, 不可汗.
ZZ	婦人經來, 不可汗.
ZZ	當汗不汗則生黃, 當利小便而不利則亦生黃. 不當汗而汗則爲蓄血, 當汗而過多則爲亡陽. 《活人》
DD	發汗法
ZZ	凡發汗, 欲令手足皆周至漐漐然一時間許益佳, 不可令如水淋漓耳. 若病不解, 當重發汗, 汗多則亡陽, 亡陽不得重發汗也. 《仲景》
ZZ	凡發汗, 腰以上則如常覆之, 腰以下則厚衣覆之. 腰以上雖淋漓, 而腰以下至足微潤, 則病終不解. 《活人》
ZZ	凡發汗服湯, 其方雖言日一二服, 若病劇不解, 當促其服, 可半日間盡一二服, 連服三劑乃解. 若汗不出者, 死病也. 《仲景》
ZZ	凡發汗病證仍在者, 三日內可二三汗之, 周遍爲度. 若未汗, 可作熱粥投之, 粥內加葱白甚妙. 《仲景》
ZZ	凡服藥發汗, 中病卽止, 不必盡劑. 恐汗大過, 作亡陽證也. 吐下亦如之. 《仲景》
DD	亡陽證
ZZ	凡發汗過多, 漏不止, 名曰亡陽. 溫經益元湯主之. 有陽虛服藥而不得汗, 亦名亡陽, 陶氏再造散主之, 兼用蒸法. 詳見汗部
ZZ	太陽證惡寒, 脈當浮而緊, 今反脈浮而遲. 遲爲亡陽, 不能作汗, 其身必痒. 桂麻各半湯主之. 方見上《入門》
DD	腎氣不足難得汗
ZZ	太陽病, 脈浮緊, 身疼痛, 宜以汗解之. 假令尺脈遲者, 不可發汗, 何以知之. 以榮血不足, 血少故也. 小建中湯方見虛勞, 加黃芪服之, 尺脈有力, 乃服汗藥. 《脈經》
ZZ	一人患傷寒發汗多, 驚悸目眩身戰. 孫曰, 太陽經病得汗早, 因太陽經欲解, 復作汗, 腎氣不足, 故汗不來. 所以心悸目眩身戰. 遂作眞武湯三服, 微汗而解. 盖附子ㆍ白朮, 和其腎氣, 腎氣得行, 故汗得來也. 若但責太陽, 惟能乾涸血液爾. 仲景云, 尺脈遲者, 榮血不足, 不可以汗. 以此知腎氣怯, 則難得汗也. 《孫兆》
DD	促汗夭壽
ZZ	凡傷寒發汗, 須顧其表裏虛實, 待其時日. 若不循次第, 則暫時得安, 虧損五藏, 以促壽限, 何足貴哉. 昔南朝范雲爲陳武帝屬官, 適得傷寒, 恐不得預九錫之慶. 召徐文伯, 懇求促汗. 文伯曰, 便差甚易, 只恐二年不復起耳. 雲曰, 朝聞道, 夕死可矣, 何待二年. 遂以火燒地, 鋪桃葉設席, 置雲於其上. 須臾大汗, 撲以溫粉, 翌日便愈. 雲甚喜, 文伯曰, 不足喜也. 後二年果卒. 《本事》
EP	溫經益元湯
SS	治發汗過多, 衛虛亡陽, 以致頭眩身慄, 筋愓肉瞤. 熟地黃ㆍ人參ㆍ白朮ㆍ黃芪(蜜炒)ㆍ白芍藥ㆍ當歸ㆍ生乾地黃ㆍ白茯苓ㆍ陳皮ㆍ甘草(灸) 各一錢, 桂皮ㆍ附子(炮) 各五分. 右剉, 作一貼, 入薑 三片, 棗 二枚, 糯米 一撮, 水煎服. 《入門》
EP	陶氏再造散
SS	治陽虛不得汗, 名曰亡陽證. 人參ㆍ黃芪ㆍ桂枝ㆍ附子(炮)ㆍ細辛ㆍ羌活ㆍ防風ㆍ川芎ㆍ甘草(灸) 各一錢. 右剉, 作一貼, 入煨薑 三片, 棗 二枚, 煎至半. 入炒芍藥 一錢, 再煎二三沸, 溫服. 《入門》


CC	可下不可下證
ZZ	不惡寒反惡熱, 手掌心幷腋下, 濈濈汗出, 乃胃中乾燥結聚. 潮熱, 大便鞕, 小便如常, 腹滿而喘, 或譫語, 脈沈而滑者, 裏證也. 裏證, 內熱是也. 內熱, 屬陽明, 宜下. 《活人》
ZZ	大ㆍ小ㆍ調胃三承氣, 必須脈浮, 頭痛, 惡風, 惡寒, 表證盡罷, 而反發熱, 惡熱, 譫語, 不大便, 方可用之. 若脈浮緊, 下之必結胸, 若脈緩, 下之必痞氣. 《海藏》
ZZ	傷寒後三日, 法當下. 下之太早, 則必變他證, 輕者必危, 危者必死. 當用平和之藥, 小柴胡ㆍ凉膈ㆍ天水益元散也, 合而服之. 《宣明》
ZZ	若裏熱微者, 當微下, 大柴胡合解毒湯下之. 熱勢未退, 又以大柴胡, 合三承氣下之, 兩除表裏之熱. 《宣明》
ZZ	凡轉下之藥, 與裏證藥參考選用. 《丹心》
ZZ	脈浮, 不可下.
ZZ	脈虛, 不可下.
ZZ	惡寒, 不可下.
ZZ	嘔吐, 不可下.
ZZ	不轉失氣者, 不可下.
ZZ	小便淸, 不可下. 《活人》
ZZ	非陽明本病, 不可下.
ZZ	非痞滿燥實, 不可下.
ZZ	非脈沈實, 不可下.
ZZ	非發狂, 不可下. 《雲岐》
DD	急下兩證
ZZ	少陰主腎, 繫舌本, 熱氣入藏, 留於少陰之經, 腎汁乾, 咽路焦. 故口燥咽乾而渴. 宜急下之, 非若陽明宜下而可緩也. 雖然陽明一證, 發熱汗多, 亦急下之, 以胃汁乾故也. 《活人》
ZZ	少陰證, 口燥咽乾, 謂之腎汁乾, 宜急下之. 陽明證, 發熱汗多, 謂之胃汁乾, 亦急下之. 《活人》
DD	脈不鼓擊不可下
ZZ	一少年傷寒, 目赤煩渴, 脈七八至. 醫欲用承氣湯下之, 東垣偶來, 診之大駭曰, 幾殺此兒. 彼以脈數爲熱, 今脈七至是極熱也. 殊不知內經云, 病有脈從而病反者何也. 岐伯曰, 脈至而從, 按之不鼓, 諸陽皆然. 此陰盛膈陽於外, 非熱也. 取薑ㆍ附來, 吾以熱因寒用之法治之. 藥未就而病者, 爪甲已靑, 遂頓服 八兩, 汗漸出而愈. 《東垣》
DD	下後熱不退宜再下
ZZ	下後熱不退, 再三下之. 熱愈盛, 脈微, 氣虛力弱, 不加以法, 則無可生之理. 若輟而不下, 則邪熱極盛, 陰氣極衰, 脈息斷絶, 必不可救. 如此之證, 是下之亦死, 不下亦死. 醫者到此, 殺人活人一彈指間耳. 《河間》
ZZ	經云, 三下而熱不退者死. 後人有三四次加至十數行而生者, 此乃偶然誤中耳, 後學切不可以爲法. 但用解毒湯, 合凉膈散調之, 庶不失人命. 《河間》
ZZ	汗下後熱不退, 不問有汗無汗, 宜白虎湯, 加人參ㆍ蒼朮解之妙. 《河間》
DD	陰耗陽竭證
ZZ	裏熱內盛, 陽厥極甚, 皆因失下而成. 此證以致身冷脈微, 昏懵將死, 殊不知此證乃陰耗陽竭. 陰氣極弱謂之耗, 陽厥極甚謂之竭. 但進凉膈解毒合以服之, 以養陰退陽, 脈氣漸生, 得大汗而愈. 若未愈, 解毒合承氣下之, 次以解毒ㆍ凉膈ㆍ天水, 合而爲一, 洗滌藏府, 則自愈矣. 《河間》


CC	可和不可和證
ZZ	傷寒熱邪, 半在表半在裏, 宜小柴胡湯和之. 《活人》
ZZ	口苦咽乾, 目眩耳聾, 胸脇滿, 或往來寒熱而嘔, 屬少陽. 忌吐下, 宜小柴胡湯和之. 《仲景》
ZZ	小柴胡湯, 一名和解散. 若加黑豆一撮煎, 名曰火邪湯. 《入門》
ZZ	病若半在表半在裏, 法當和解, 小柴胡合涼膈散方見火門主之. 《河間》
ZZ	非往來寒熱, 不可和.
ZZ	非脇肋急痛, 不可和.
ZZ	非胸滿而嘔, 不可和. 《雲岐》


CC	傷寒凶證
ZZ	傷寒病, 脣吻反靑, 四肢多汗, 肝絶也.
ZZ	形如烟熏, 搖頭直視, 心絶也.
ZZ	環口黧黑, 柔汗發黃, 脾絶也.
ZZ	汗出髮潤, 喘而不休, 肺絶也.
ZZ	狂言直視, 溲便遺失, 腎絶也.
ZZ	汗出如油, 喘促不休, 水漿不入, 形體不仁, 命絶也. 《仲景》


CC	傷寒不治證
ZZ	脈陰陽俱虛, 熱不止者, 死.
ZZ	脈陰陽俱盛, 大汗出不解者, 死.
ZZ	少陰病六七日, 息高者, 死.
ZZ	少陰病, 吐利煩躁, 四逆者, 死.
ZZ	汗後嘔吐, 水藥不入口者, 逆.
ZZ	下利後脈絶, 手足厥冷, 晬時脈還手足溫者, 生, 脈不還者, 死.
ZZ	發熱下利至甚, 厥不止者, 死.
ZZ	汗下後復發熱, 脈躁疾, 下利不止者, 死.
ZZ	下利厥逆無脈, 灸之. 脈不還, 身不溫, 反微喘者, 死.
ZZ	直視譫語, 或喘滿, 或下利者, 死.
ZZ	服麻黃湯二三劑, 汗不出者, 死.
ZZ	熱病, 脈躁盛而不得汗者, 死.
ZZ	發汗不至足者, 逆.
ZZ	汗出如珠不流者, 死.
ZZ	忽冒昧無脈, 服藥後, 汗解則生, 若無汗, 脈不至者, 死.
ZZ	七八日以上, 發大熱, 難治.
ZZ	傷寒脈乍疏乍數者, 不治.
ZZ	脈代者, 不治.
ZZ	口乾舌黑, 不治.
ZZ	口張目陷, 不治.
ZZ	尋衣摸空者, 逆.
ZZ	厥陰證, 脣靑舌卷, 耳聾囊縮, 不治.
ZZ	陰陽易, 過六七日, 不治.
ZZ	大發濕家汗則成痓. 熱而痓, 難治.
ZZ	發風濕中濕汗, 幷逆.
ZZ	發風溫汗, 必譫語, 不治. 《仲景》


CC	傷寒十勸
ZZ	李子建所撰, 不可不察.
DD	傷寒, 頭痛身熱, 便是陽證, 不可服熱藥
ZZ	傷寒六經內, 太陰病, 頭不痛, 身不熱. 少陰病, 反發熱, 而無頭痛. 厥陰病, 有頭痛, 而無發熱. 卽是陽證, 不可妄投熱藥. 《局方》
DD	傷寒, 當直攻毒氣, 不可補益
ZZ	邪氣在經絡中, 當隨證攻之. 或醫者, 却行補益, 使毒氣流藏, 多致殺人. 《局方》
DD	傷寒, 不思飮食, 不可服溫脾胃藥
ZZ	傷寒不思飮食, 自是常事, 終無餓死之理. 如理中元之類, 不可輕服, 若熱氣增重, 或至不救. 《局方》
DD	傷寒腹痛, 亦有熱證, 不可輕服溫煖藥
ZZ	傷寒腹痛, 多是熱毒. 仲景方痛甚者, 加大黃則意可見也. 惟身冷厥逆腹痛, 方是陰證, 當消息之. 《局方》
DD	傷寒自利, 當看陰陽證, 不可例服溫煖及止瀉藥
ZZ	自利, 惟身不熱, 手足溫者, 屬太陰, 身冷四逆者, 屬少陰厥陰外. 其餘身熱下利, 皆是陽證, 不可用熱藥. 《局方》
DD	傷寒胸脇痛及腹痛, 不可妄用艾灸
ZZ	傷寒胸脇痛, 屬少陽, 腹脹痛, 屬太陰. 切不可便用艾灸, 多致殺人. 《局方》
DD	傷寒手足厥冷, 當看陰陽, 不可一例作陰證
ZZ	傷寒有陰厥, 有陽厥, 當仔細分辨, 不可例用熱藥. 《局方》
DD	傷寒病已在裏, 卽不可用藥發汗
ZZ	傷寒須看表裏, 若一例發汗, 則邪氣未除, 眞氣先涸, 死者多矣. 《局方》
DD	傷寒, 飮水爲欲愈, 不可令病人恣飮過度
ZZ	病人發渴, 當與水, 以消熱氣. 然不可過多, 常令不足爲善. 《局方》
DD	傷寒病初差, 不可過飽及飮酒食羊肉行房事
ZZ	病方愈飮食過飽, 病卽再來, 謂之食復. 勞動太早, 病卽再來, 謂之勞復, 犯房室者, 必死. 《局方》


CC	傷寒戒忌
ZZ	傷寒新差後, 但少喫糜粥, 常令稍飢, 不得飽食. 反此則復.
ZZ	不得早起, 不得梳頭洗面, 不得多言, 不得勞心費力. 反此則復.
ZZ	差後百日內, 氣體未復, 犯房室者, 死.
ZZ	忌食羊雞狗肉, 肥魚, 油膩, 諸骨汁, 及鹹藏鮓脯, 油餠麪等物, 病則再發. 《局方》


CC	中寒證
ZZ	仲景論傷寒矣, 未及乎中寒. 先哲治冒大寒而昏中者, 用附子理中湯, 其議藥則得之. 然曰傷曰中, 未有議其異同者. 夫傷寒, 有卽病, 有不卽病, 必大發熱, 病邪循經而入, 以漸而深. 中寒則倉卒感受, 其病卽發而暴, 一身受邪, 難分經絡, 無熱可發. 溫補自解, 此氣太虛也. 不急治則死矣. 《東垣》
ZZ	中寒者, 寒邪直中三陰, 卒然昏不知人, 口噤, 四肢强直, 拘急疼痛, 若不急治, 死在朝夕. 先用熱酒, 薑汁 各半盞灌服, 次用回陽救急湯方見上ㆍ附子理中湯ㆍ朮附湯ㆍ回陽湯. 《醫鑑》
ZZ	中寒, 雖燥熱煩渴, 可煎附子理中湯, 浸水中冷服之, 不可熱服. 《醫鑑》
ZZ	冷極脣靑, 厥逆無脈, 陰囊縮者, 急用葱熨法, 或吳茱萸熨法方見下, 幷艾灸臍中, 與氣海ㆍ關元 各三五十壯. 而脈不出, 手足不溫者, 死. 《入門》
ZZ	中寒則口噤, 四肢强直, 卒然暈倒. 《得效》
DP	附子理中湯
SS	治中寒, 口噤, 身强直. 附子(炮)ㆍ人參ㆍ白朮ㆍ乾薑(炮)ㆍ甘草(灸) 各一錢. 右剉, 作一貼, 水煎服. 《三因》
SS	一方, 加吳茱萸ㆍ肉桂ㆍ當歸ㆍ陳皮ㆍ厚朴 各等分, 煎服, 亦名附子理中湯. 《回春》
DP	朮附湯
SS	治中寒. 白朮 三錢, 甘草(灸) 一錢半, 附子(炮) 一錢. 右剉, 作一貼, 入薑 十片, 煎水, 調蘇合元三丸服之. 《得效》
DP	迴陽湯
SS	治中寒. 益智仁ㆍ靑皮 各二錢, 川烏(生)ㆍ附子(生) 各一錢, 乾薑(炮) 五分. 右剉, 作一貼, 入薑 七片, 棗 二枚, 水煎服. 《得效》
DD	寒厥暴亡
ZZ	一婦人病傷寒, 暴亡脈絶. 有一道人見之曰, 是寒厥爾, 不死也. 令人速掘地作坑, 以薪炭燒之. 竢極煖, 施薦覆坑, 舁病人臥其上, 厚被覆之, 少頃, 大汗沾衣卽甦. 《類聚》
EP	葱熨法
SS	治中寒, 身冷脈微, 面靑黑. 葱白(連根切)ㆍ小麥麩 各三升, 鹽 二升. 右以水和勻, 分二包, 炒令極熱, 絹包之, 互熨臍上, 冷則用水拌濕, 更炒熨之. 《醫鑑》


CC	感寒及四時傷寒
ZZ	寒溫不節, 將理失宜, 乍煖脫衣, 甚熱飮冷, 坐臥當風, 居處暴露, 衝冒霜雪, 凌晨朝起, 呼吸冷氣, 久晴暴煖, 忽變陰寒, 久雨積寒, 致生陰濕, 如此之候, 皆爲邪厲. 侵傷肌膚, 入于腠理, 使人身體沈重, 肢節痠疼, 項背拘急, 頭目不淸, 鼻塞聲重, 淚出, 氣壅胸膈凝滯, 飮食不入. 凡此之證, 若不便行解利, 伏留經絡, 傳變無已. 《得效》
ZZ	尋常感冒, 有表證, 宜羌活冲和湯ㆍ防風冲和湯ㆍ芎芷香蘇散. 方見上
ZZ	寒毒入裏, 吐利者, 藿香正氣. 挾食停痰, 人參養胃湯. 二方見上 時令感冒, 宜升麻葛根湯.
ZZ	大抵感冒, 古人不敢輕發汗者, 正由麻黃, 能開腠理, 用或不得其宜, 則導泄眞氣, 因而致虛, 變生他證. 此藥乃平和之劑人參養胃湯也, 止能溫中解表而已, 不致妄擾也. 《局方》
ZZ	雜病與傷寒相類者極多, 凡有感冒輕證, 不可便認爲傷寒而妄治之. 其或可者, 盖亦因其不敢放肆, 多用和解平和之藥散之爾. 《丹心》
ZZ	凡感冒風寒, 通謂之四時傷寒. 宜冲和散ㆍ正氣散ㆍ參蘇飮二方見上ㆍ沃雪湯ㆍ交加散ㆍ十味芎蘇散方見瘟疫ㆍ對金飮子方見內傷.
DP	羌活冲和湯
SS	治春夏秋感冒風寒, 發熱惡寒, 頭痛項强, 或無汗, 或有汗. 以代桂枝ㆍ麻黃ㆍ靑龍ㆍ各半湯, 治太陽經表熱之神藥也. 《丹心》
SS	此藥非獨治四時風寒, 春可治溫, 夏可治熱, 秋可治濕, 治雜病亦有神也. 方見上
SS	一名九味羌活湯.
DP	防風冲和湯
SS	治春夏秋感冒風寒, 頭痛身熱, 自汗惡寒, 脈浮緩. 羌活ㆍ防風 各一錢半, 白朮ㆍ川芎ㆍ白芷ㆍ生地黃ㆍ黃芩 各一錢, 細辛ㆍ甘草 各五分. 右剉, 入薑三葱三, 煎服.
SS	一名加減冲和湯.
DP	沖和散
SS	治四時感冒風寒. 蒼朮 四錢, 荊芥 二錢, 甘草 一錢. 右剉, 作一貼, 水煎服. 《得效》
DP	沃雪湯
SS	解利四時傷寒, 以此溫和表裏, 通順陰陽. 蒼朮 三錢, 厚朴 一錢半, 川芎ㆍ當歸ㆍ防風ㆍ白芍藥ㆍ陳皮ㆍ葛根ㆍ甘草 各七分. 右剉, 作一貼, 水煎服. 《類聚》
DP	升麻葛根湯
SS	治溫病, 及時令感冒. 葛根 二錢, 白芍藥ㆍ升麻ㆍ甘草 各一錢. 右剉, 作一貼, 薑三葱二, 煎服. 《局方》
DP	交加散
SS	五積散性溫, 敗毒散性涼. 凡人遇些少感冒, 取兩藥對半合和煎服, 則邪氣自散矣. 二方見上


CC	外感挾內傷證
ZZ	外感無內傷, 用仲景法. 《丹心》
ZZ	傷寒挾內傷者, 十居八九. 盖邪之所湊, 其氣必虛, 只用補中益氣湯出入加減. 氣虛甚者, 少加附子以行參芪之功. 方見內傷《丹心》
ZZ	傷寒, 丹溪用補中益氣湯, 海藏用九味羌活湯. 皆是和解之意, 不使眞氣散失也. 《綱目》
ZZ	丹溪, 海藏諸賢治傷寒, 皆以補養兼發散之法. 此乃風雨寒熱, 不得虛, 邪不能獨傷人之旨也. 俗醫謂傷寒無補法, 不分虛實, 一例汗下而致夭橫, 實醫門之罪人也. 《綱目》
ZZ	傷寒一證, 頭疼身熱, 惡寒微渴, 濈然汗出, 沈困身痛, 脚痠, 脈浮虛無力, 名曰勞力感寒. 不可誤作正傷寒, 大發汗, 宜加味益氣湯. 《回春》
ZZ	外感挾內傷, 宜陶氏補中益氣湯ㆍ十味和解散.
DP	陶氏補中益氣湯
SS	治內傷氣血, 外感風寒, 頭痛身熱, 惡寒自汗, 沈困無力. 人參ㆍ生地黃ㆍ黃芪ㆍ當歸ㆍ川芎ㆍ柴胡ㆍ陳皮ㆍ羌活ㆍ白朮ㆍ防風 各七分, 細辛ㆍ甘草 各五分. 右剉, 作一貼, 入薑 三片, 棗 二枚, 葱白 二莖, 水煎服. 如元氣不足, 加升麻 三分. 《入門》
DP	十味和解散
SS	治外感內傷, 頭痛身熱. 白朮 四錢, 桔梗 二錢, 當歸ㆍ陳皮ㆍ枳殼ㆍ防風ㆍ白芍藥ㆍ厚朴ㆍ人參ㆍ甘草 各五分. 右剉, 作一貼, 入薑 三片, 葱白 三莖, 水煎服. 《丹心》
DP	加味益氣湯
SS	治勞力感寒證. 羌活 一錢半, 人參ㆍ黃芪ㆍ防風ㆍ柴胡 各一錢, 白朮ㆍ陳皮ㆍ當歸 各七分, 甘草 五分, 升麻ㆍ黃柏(酒炒) 各二分. 右剉, 作一貼, 入薑 三片, 水煎. 熱甚, 加(酒炒)黃芩 三分. 《回春》
DD	外感內傷虛證宜補
ZZ	一婦年七十患傷寒, 發熱惡寒. 諸醫以藥發散, 旬日不效, 飮食漸少, 昏沈不省, 口不能言, 眼不能開, 咽喉有微氣, 有欲絶之候, 六脈虛微若無. 以人參濃煎湯, 徐徐灌之, 連用頓甦. 又歷十四年而卒. 夫人參迴元氣於無何有之鄕, 果有起死迴生之功. 醫說載, 一人傷寒成壞證, 只服人參湯, 鼻梁出汗而愈, 與此同. 《回春》


CC	孕婦傷寒
ZZ	孕婦傷寒, 宜用芎蘇散ㆍ黃龍湯ㆍ柴胡枳殼湯ㆍ罩胎散. 《入門》
ZZ	傷寒熱病, 宜護胎. 井底泥及靑黛ㆍ伏龍肝, 井水調塗臍腹上, 乾則再濕塗. 庶免傷胎. 《回春》
DP	芎蘇散
SS	治孕婦傷寒, 頭痛, 寒熱, 咳嗽. 黃芩ㆍ前胡ㆍ麥門冬 各一錢, 川芎ㆍ陳皮ㆍ白芍藥ㆍ白朮 各八分, 紫蘇葉 六分, 乾葛 五分, 甘草 三分. 右剉, 作一貼, 入薑ㆍ葱煎服. 《入門》
DP	黃龍湯
SS	治孕婦傷寒發熱, 及産後發熱, 熱入血室等證. 卽小柴胡湯, 去半夏也. 與四味涼血地黃湯合用尤好. 《入門》
DP	柴胡枳殼湯
SS	治孕婦傷寒, 發熱, 口乾, 腹滿, 便閉, 譫語, 或發癍. 大靑無則代以藍葉ㆍ生地黃ㆍ石膏 各一錢半, 柴胡 一錢, 枳殼ㆍ黃芩ㆍ梔子ㆍ知母ㆍ麥門冬ㆍ乾葛 各五分, 升麻 四分, 甘草 二分. 右剉, 水煎服. 《入門》
DP	罩胎散
SS	治孕婦傷寒, 發大熱, 或發痘疹, 恐傷胎藏. (嫩卷)荷葉 一兩(焙)ㆍ蛤粉 五錢. 右爲末, 每服二錢, 蜜水調下. 《入門》


CC	痼冷
ZZ	痼冷者, 謂痼久而冷也. 痼者, 固也. 冷者, 寒之甚也. 《醫鑑》
ZZ	藏府之中, 停寒不散, 謂之沈寒, 積冷不解, 謂之痼冷. 宜附子理中湯方見上ㆍ四柱散方見大便ㆍ衝寒散ㆍ加減白通湯ㆍ靈砂ㆍ金液丹ㆍ至聖來復丹ㆍ代灸塗臍膏ㆍ加味理中湯.
DP	衝寒散
SS	治痼冷, 腹痛泄瀉, 飮食減少. 香附子ㆍ陳皮ㆍ草果 各一錢半, 縮砂ㆍ白薑ㆍ肉豆蔲 各七分, 藿香ㆍ白茯苓ㆍ木通ㆍ吳茱萸 各三分. 右爲末, 每二錢, 溫酒, 或薑湯調下, 或剉作一貼, 水煎服. 《入門》
DP	加減白通湯
SS	治沈寒痼冷, 臍腹冷痛, 大便自利, 足脛寒而逆. 附子(炮) 二錢, 乾薑(炮)ㆍ肉桂ㆍ草豆蔲煨ㆍ半夏ㆍ人參ㆍ白朮ㆍ甘草(灸) 各一錢. 右剉, 作一貼, 入薑 五片, 葱白 五莖, 水煎服, 仍灸氣海ㆍ三里穴. 《寶鑑》
DP	靈砂
SS	治諸虛痼冷厥逆如神. 水銀 四兩, 硫黃 一兩. 右同入鐵銚內炒成砂子. 有烟焰起, 以醋灑之, 硏細, 入水火鼎, 赤石脂封口, 鹽泥固濟. 炭二十斤煆, 經宿, 取出細硏, 糯米糊和丸麻子大. 每五七丸以至十五丸, 空心, 以人參大棗湯下. 忌食猪羊血ㆍ菉豆粉ㆍ冷滑之物. 《局方》
DP	金液丹
SS	治久寒痼冷, 及吐利日久, 身冷脈微. 硫黃 十兩(硏細飛過), 盛磁盒內, 以赤石脂泥縫. 外以鹽泥固濟. 先掘地坑, 埋小罐子, 盛水令滿, 安盒子在上, 用泥固濟訖, 慢火養七日七夜, 候足, 加頂火一斤煆, 取出放冷, 硏爲細末. 右藥末 一兩, 用蒸餠一兩湯浸去水, 脈和丸梧子大, 每三十丸多至百丸, 溫米飮下, 空心服. 《局方》
DP	至聖來復丹
SS	治痼冷心腹冷痛, 藏府虛滑, 及霍亂吐瀉, 脈微欲絶. 又治榮衛不交養, 心腎不升降, 上實下虛, 氣塞痰厥, 一切危急之證, 但有胃氣無不獲安. 此藥配類二氣, 均調陰陽. 可冷可熱, 可緩可急, 功效殊勝. 硫黃ㆍ硝石 各一兩(爲細末), 入銚內, 以微火慢炒, 用柳木篦不住手攪, 令陰陽氣相入. 再硏極細, 名曰二氣砂. 乃入(水飛)五靈脂ㆍ陳皮ㆍ靑皮末 各二兩, 次入太陰玄精石末 一兩和勻, 醋糊和丸豌豆大. 空心, 米飮下三十丸, 或五十丸. 《活人》
SS	鐵甕城, 八角杜先生方也. 一名正一丹. 《局方》
DP	加味理中湯
SS	治痼冷積寒. 附子(炮)ㆍ人參ㆍ白朮ㆍ乾薑(炒)ㆍ肉桂ㆍ陳皮ㆍ白茯苓ㆍ甘草(灸) 各一錢. 右剉, 作一貼, 入薑 三片, 棗 二枚, 水煎服. 《回春》
DP	代灸塗臍膏
SS	治痼冷臍腹痛. 附子ㆍ馬藺子ㆍ蛇床子ㆍ吳茱萸ㆍ肉桂ㆍ木香. 右細末, 用白麪一匙, 薑汁調成膏. 攤紙上圓三寸許, 貼臍下關元ㆍ氣海, 自晩至曉, 其力可代灸 百壯. 《海藏》


CC	傷寒有五種
ZZ	有中風, 有濕溫, 有傷寒, 有熱病, 有溫病, 皆以脈理推之.
ZZ	中風之脈, 陽浮而滑, 陰濡而弱.
ZZ	濕溫之脈, 陽濡而弱, 陰少而急.
ZZ	傷寒之脈, 陰陽俱盛而緊濇.
ZZ	熱病之脈, 陰陽俱浮, 浮之而滑, 沈之散澁.
ZZ	溫病之脈, 行在諸經, 不知何經之動也. 隨其經所在而取之. 《難經》


CC	傷寒十六名
ZZ	一曰傷寒, 二曰傷風, 三曰傷寒見風, 四曰傷風見寒, 五曰風濕, 六曰中濕, 七曰風溫, 八曰濕溫, 九曰溫毒, 十曰中暍, 十一曰熱病, 十二曰溫病, 十三曰晩發, 十四曰痓病, 十五曰溫瘧, 十六曰疫癘. 《類聚》
ZZ	濕病有五種, 乃風濕, 濕溫, 寒濕, 中濕, 濕痺也.
ZZ	溫病有五種, 乃春溫, 風溫, 溫疫, 溫瘧, 溫毒也. 《入門》 濕詳見濕門, 溫詳見瘟疫


CC	傷寒相類四證
ZZ	一曰痰飮詳見痰門, 二曰虛煩詳見火門, 三曰脚氣詳見足部, 四曰食積詳見內傷. 《入門》


CC	傷寒賦
ZZ	傷寒爲病,反覆變遷.
ZZ	賴先師究詳之遺旨,成後學診治之良詮.
ZZ	太陽則頭痛身熱脊强,陽明則目疼鼻乾不眠.
ZZ	少陽耳聾脇痛寒熱嘔而口爲之苦,太陰腹滿自利尺寸沈而津不到咽.
ZZ	少陰舌乾口燥,厥陰煩滿囊縮.
ZZ	一二日可發表而散,三四日宜和解而痊.
ZZ	五六日便實方可議下,七八日不解又復再傳.
ZZ	日傳二經病名兩感,經傳六日應無一全.
ZZ	太陽無汗麻黃爲最,太陽有汗桂枝可先.
ZZ	小柴胡爲少陽之要領,大柴胡行陽明之秘堅.
ZZ	至三陰則難拘定法或可溫而或可下.宜數變以曲盡生意或可方而或可圓.
ZZ	且如陽證下之早者乃爲結胸,陰證下之早者因成痞氣.
ZZ	發狂爲血蓄于內又大便之極實,發黃爲熱積於中兼小便之不利.
ZZ	微喘緣表之未解,微煩爲陽之相勝.
ZZ	喘滿而不惡寒者當下而痊,煩極而反發厥者乃陰所致.
ZZ	狐惑盖緣失汗蟲蝕藏及蝕肛,蛔厥却緣多飢蟲攻咽及攻胃.
ZZ	渴乃煩多,斑爲熱熾.
ZZ	陽明內實則爲寒熱往來,太陽中風因作剛柔二痓.
ZZ	衄血雖爲欲解動陰血者有厥竭之憂,厥利雖若尋常反能食者有除中之忌.
ZZ	厥有二端,治非一類.
ZZ	陰厥脈沈而細初緣利過,陽厥脈沈而滑始因便秘.
ZZ	治陽則芒硝ㆍ大黃, 治陰則附子ㆍ薑ㆍ桂.
ZZ	死生係反掌之間,脈藥可折肱而治.
ZZ	因知風溫汗不休當用漢防己,胸痞利不止宜服禹餘粮.
ZZ	倂病歸于一經邪不傳兮表解疾愈,戰汗分爲四證陽勝陰兮熱退身涼.
ZZ	咳逆者羌活ㆍ附子,腹痛者桂枝ㆍ大黃.
ZZ	微虛相搏則爲短氣,勞食再復乃成內傷.
ZZ	陽明背惡寒而脣口燥懸知白虎爲最,少陰身體痛而筋肉愓乃聞眞武至强.
ZZ	將欲發黃先出頭汗,始因火迫終至亡陽.
ZZ	渴欲飮水水入卽吐者五苓散,燥欲漱水水入不下者犀角湯.
ZZ	況乃大靑龍兼理風寒,小承氣正蠲潮熱.
ZZ	不得眠而煩燥甚雞子入於黃連,但有熱而嘔噦頻薑汁加於竹葉.
ZZ	一匕瓜蔕散吐傷寒中脘痰涎,三物桃花湯理少陰下利膿血.
ZZ	厚朴ㆍ半夏, 治腹脹爲偏宜,葱白ㆍ麻黃, 理頭疼爲至截.
ZZ	調溫毒可用黑膏,散赤癍當行紫雪.
ZZ	吐血者須煎黃連ㆍ蘗皮,咽痛者通用猪膚ㆍ甘桔.
ZZ	三物白雖云頗峻散結胸寒實中焦,十棗湯固非泛常治痞滿痛連兩脇.
ZZ	加以大熱錯語呻吟乾嘔者黃連解毒,脈遲熱多寒少血弱者黃芪建中.
ZZ	汗之過多動悸而愓,下之先時懊憹在胸.
ZZ	旋覆代赭理心痞而噫下息,桂枝各半療身痒而汗不通.
ZZ	勞復身熱湯名猳鼠糞,腸垢臍熱藥用白頭翁.
ZZ	疫癘者春夏秋冬各有分用須十全九證,百合者行住坐臥皆不定號爲百脈一宗.
ZZ	常謂多眠身猶灼熱風溫可用萎㽔,不眠心蘊虛煩斂汗必須酸棗.
ZZ	手足攣搐當末牛蒡根,咳嗽生痰宜行金沸草.
ZZ	不可汗本有數種動氣與風濕脈虛,不可下自非一端動氣與陽浮在表.
ZZ	濕證不可汗傷,霍亂多緣熱惱.
ZZ	溫病發於春夏要須柴ㆍ葛以解肌,奔豚挾逐寒邪, 多用桂ㆍ苓爲可保.
ZZ	盖聞乍寒微熱名似瘧,不嘔淸便必自愈.
ZZ	腰痛引陰名藏結,下痢白胎不可醫.
ZZ	口燥咽乾雖少陰下莫可緩,肉瞤筋惕發動氣汗以致羸.
ZZ	陽明與少陽合病脈弦者名曰負,傷寒與熱病將痊食多者號曰遺.
ZZ	自汗有風溫濕溫若亡陽則朮附可用,身痛有表證裏證若陰毒則四逆尤遲.
ZZ	脾約者大便難而小便數, 治用大黃ㆍ枳殼,協熱者小便澁而大便利, 用須黃連ㆍ當歸.
ZZ	嘔吐有寒有熱寒則當溫熱當以解,譫語有虛有實實則可下虛不可爲.
ZZ	陽毒則狂斑煩亂以大靑ㆍ升麻可迴困篤,陰毒則脣靑厥逆以正陽ㆍ甘草或拯顚危.
ZZ	發厥時胸煩尤甚此藏氣絶而精神散,大汗後身熱猶盛此陰陽交而魂魄離.
ZZ	嗟夫生死之關,陰陽是主.
ZZ	陽脈見於陰經其生也可知,陰脈見於陽經其死也可許.
ZZ	土衰木旺則爲賊能無剋制之災,水升火降則爲和會見歡欣之擧.
ZZ	緣傷寒傳變之不常,非雜病徑直而可取.
ZZ	是用潛篤心神,洞窺藏府.
ZZ	推惻隱之端以濟乎今,拯疲癃之疾以遵乎古.
ZZ	庶幾可登東垣之堂,不負乎諄諄之語.


CC	單方
XX	凡二十種.
DP	石膏
SS	主傷寒, 熱病, 汗後脈洪大, 頭痛, 口燥大渴. 取石膏(碎) 一兩, 水煎服之. 《本草》
DP	硫黃
SS	治傷寒陰證, 身冷, 脈微, 手足厥而躁. 硫黃 五錢, 爲末, 艾湯調服, 卽時安臥. 汗出而愈. 《入門》
DP	柴胡
SS	療傷寒第一. 解肌, 除煩熱. 剉 一兩, 水煎服之. 《本草》
DP	葛根
SS	傷寒, 初患頭痛身熱. 葛根(剉) 一兩, 水煎服.
SS	(生)葛, 取汁飮一升, 亦效. 《本草》
DP	麻黃
SS	療傷寒. 解肌發汗, 爲第一. 去節, 取五錢, 水煎服之. 《本草》
DP	百合
SS	傷寒陰毒. 煮百合, 濃汁服一升良. 《本草》
DP	竹瀝
SS	主傷寒勞復. 竹瀝, 小煎, 數數飮之, 取汗. 《本草》
DP	梔子
SS	治傷寒熱病, 勞復. 梔子十枚碎, 水煎服, 微汗. 《本草》
DP	皂莢
SS	傷寒, 昏迷, 不省人事. 皂莢末, 以紙撚燒烟入鼻, 有嚔可治. 無則不治, 肺氣上絶也. 可治者, 隨用皂莢ㆍ半夏ㆍ(生)白礬, 共一錢半, 爲末, 薑汁調服, 探吐痰去卽甦. 《回春》
DP	牡鼠糞
SS	專主勞復. 入葱豉, 水煎服. 《本草》
DP	葱白
SS	傷寒, 初覺頭痛身熱, 便服葱豉湯. 葱白 一握, 豉 一合, 生薑 五片, 水煎溫服, 取汗. 時疫亦用此. 《本草》
DP	生梨
SS	主傷寒熱盛. 取食之. 《本草》
DP	葱酒
SS	治感寒初覺. 連鬚葱白細切, 投熱酒中飮之取汗, 差. 《俗方》
DP	荊芥
SS	主傷寒頭痛. 取穗 一兩, 濃煎服之. 《本草》
DP	紫蘇葉
SS	治感傷風寒. 濃煎湯飮之, 取汗差. 《本草》
DP	忍冬藤
SS	治同上. 濃煎湯溫服, 取汗. 《本草》
DP	薄荷
SS	療傷寒陰陽毒. 取葉煮汁, 溫服, 取汗良. 《本草》
DP	菉豆粥
SS	治傷寒, 熱病, 煩渴. 煮作粥, 常服之. 《俗方》
DP	人屎
SS	卽野人乾糞也. 主傷寒發熱, 發狂, 溫水漬, 取汁飮之. 《本草》
DP	婦人月水
SS	解女勞復, 及陰經熱. 取月經衣, 溫水漬, 取汁飮之. 《本草》


CC	鍼灸法
ZZ	傷寒, 初得一二日, 頭痛寒熱, 宜灸巨闕ㆍ上脘ㆍ中脘, 各五十壯. 《得效》
ZZ	傷寒, 大熱不止, 取曲池瀉ㆍ絶骨補ㆍ陷谷出血ㆍ八關大刺十指間出血. 《易老》
ZZ	傷寒頭痛, 刺合谷ㆍ攢竹. 《綱目》
ZZ	傷寒, 汗不出, 取合谷鍼五分, 遍身汗出, 卽出鍼此穴發汗, 大妙ㆍ復溜瀉ㆍ商丘ㆍ腕骨ㆍ陽谷ㆍ俠谿ㆍ厲兌ㆍ勞宮ㆍ風池ㆍ魚際ㆍ經渠ㆍ內庭. 又十二經滎穴, 皆可刺. 《綱目》
ZZ	傷寒, 汗多不止, 取內庭ㆍ合谷ㆍ復溜俱瀉. 《綱目》
ZZ	傷寒頭痛, 太陽證, 刺完骨ㆍ京骨, 陽明證, 刺合谷ㆍ衝陽, 少陽證, 刺陽池ㆍ丘墟ㆍ風府ㆍ風池. 《雲岐》
ZZ	傷寒結胸, 先使人心蔽骨下正痛處左畔揉之, 以毫鍼, 刺左畔支溝穴, 次刺左間使穴. 名曰, 雙關刺. 次刺左行間穴, 左邊結胸立效. 右亦依上法刺之, 慢慢呼吸, 停鍼立愈. 《綱目》
ZZ	傷寒胸痛, 取期門ㆍ大陵. 《綱目》
ZZ	傷寒脇痛, 取支溝ㆍ陽陵泉. 《綱目》
ZZ	傷寒陰證腹痛, 灸足小指外側上紋尖, 灸三壯, 男左女右. 《回春》
ZZ	傷寒陰毒危極, 藥餌無功, 速灸臍中, 三百壯. 又灸氣海ㆍ關元, 各二三百壯. 以手足溫煖爲效. 《本事》
ZZ	又法, 陰證已極, 玉莖縮入, 速令人捉定, 急將艾丸菉豆大, 放在陰莖口上, 灸 三壯, 其莖卽出. 《回春》
ZZ	傷寒手足厥冷, 取大都鍼一分.
ZZ	傷寒六脈俱無, 取復溜補之, 大回六脈ㆍ合谷ㆍ中極ㆍ支溝一寸半, 此穴和脈絶穴ㆍ巨厥三寸三分ㆍ氣衝灸七壯. 《綱目》
ZZ	傷寒, 熱退後, 再發熱, 取風門ㆍ合谷ㆍ行間ㆍ絶骨. 《雲岐》
ZZ	傷寒熱病, 五十九刺法. 頭上, 五行行五者, 以越諸陽熱逆也. 謂頭中行, 上星ㆍ顖會ㆍ前頂ㆍ百會ㆍ後頂, 五穴也. 兩傍, 謂承光ㆍ通天ㆍ絡却ㆍ玉枕ㆍ天柱, 十穴也. 又兩傍, 謂臨泣ㆍ目窓ㆍ正營ㆍ承靈ㆍ腦空, 十穴也.
ZZ	大杼ㆍ膺兪ㆍ缺盆ㆍ背兪, 此八者, 以瀉胸中之熱也.
ZZ	氣街ㆍ三里ㆍ巨虛上ㆍ下廉, 此八者, 以瀉胃中之熱也.
ZZ	雲門ㆍ髃骨ㆍ委中ㆍ髓空, 此八者, 以瀉四肢之熱也.
ZZ	五藏兪傍五, 此十者, 以瀉五藏之熱也. 膺兪卽中府穴, 背兪卽風門穴, 髃骨, 肩髃穴, 髓空卽, 腰兪穴也《內經》
ZZ	熱病不可刺者, 有九. 一曰, 汗不出, 大顴發赤, 噦者死.
ZZ	二曰, 泄而腹滿甚者死.
ZZ	三曰, 目不明, 熱不已者死.
ZZ	四曰, 老人, 嬰兒, 熱而腹滿者死.
ZZ	五曰, 汗不出, 嘔下血者死.
ZZ	六曰, 舌本爛, 熱不已者死.
ZZ	七曰, 欬而衄, 汗不出, 出不至足者死.
ZZ	八曰, 髓熱者死.
ZZ	九曰, 熱而痙者死. 痙者, 腰折, 瘈瘲, 齒噤齘也. 《靈樞》


BB	暑


CC	暑者相火行令也
ZZ	夏至日後, 病熱爲暑. 暑者, 相火行令也. 夏月人感之, 自口齒而入, 傷心包絡之經. 其爲證, 煩則喘喝, 靜則多言, 身熱而煩心, 大渴引飮, 頭疼自汗, 倦怠少氣, 或下血發黃, 生癍. 甚者, 火熱制金, 不能平木, 搐搦不省人事矣. 《節齋》


CC	傷寒傳變爲溫爲暑
ZZ	凡病傷寒而成溫者, 先夏至日者, 爲病溫詳見瘟疫, 後夏至日者, 爲病暑. 暑當與汗皆出勿止. 《內經》


CC	脈法
ZZ	傷暑脈虛.
ZZ	脈虛身熱, 得之傷暑. 脈一作氣《仲景》
ZZ	暑傷於氣, 所以脈虛, 弦細芤遲, 體狀無餘. 《脈訣》
ZZ	中暑之脈, 陽弱陰虛微遲似芤. 《三因》
ZZ	暑脈, 弦細芤遲何也. 盖寒傷形, 熱傷氣. 氣傷則氣消而脈虛弱. 所以弦細芤遲, 皆虛脈也. 《本事》
ZZ	暑脈虛而微弱, 或浮大而散, 或隱不見, 夫微弱隱伏, 皆虛類也. 《正傳》
ZZ	中暑與熱病相似, 但熱病脈盛, 中暑脈虛, 以此辨之. 《活人》


CC	暑病形證
ZZ	暑病, 身熱自汗, 口乾面垢而已. 《入門》
ZZ	傷暑之證, 面垢自汗, 身熱背寒, 煩悶大渴, 倦怠少氣, 毛聳惡寒, 或頭疼, 或霍亂, 或四肢厥冷, 但身體無痛. 《直指》
ZZ	中暑之證, 六脈沈伏, 冷汗自出, 悶絶而昏不知人矣. 《直指》
ZZ	太陽中暍者, 暑病也. 發熱惡寒, 身重頭痛, 其脈弦細芤遲, 小便已, 灑灑然毛聳, 手足逆冷, 少有勞身卽熱, 口開前板齒燥. 若發汗則惡寒甚, 加溫鍼則發熱甚, 數下之則淋甚. 《仲景》
ZZ	何故灑然毛聳, 盖熱則諸毛孔開, 故洒然惡寒. 口開前板齒燥者, 齒乃骨之精, 今燥者骨熱也. 鍼藥不能治, 當灸大椎穴. 《雲岐》


CC	中暑救急
ZZ	夏月在道中, 中熱暍死者, 急扶在陰涼處, 取途中熱塵土, 積死人心, 又積臍上作窩, 令人尿其中卽活. 《三因》
ZZ	中暑悶倒, 急扶在陰涼處, 切不可與冷水. 以布巾衣物蘸熱湯, 熨臍中及氣海, 續以熱湯淋布上, 令煖徹臍腹, 卽漸醒. 如倉卒無湯, 掬道上熱土, 積於臍上, 冷則易之. 《三因》
ZZ	凡覺中暑, 急嚼生薑一大塊, 冷水送下. 如已迷悶, 嚼大蒜一大瓣, 冷水送下, 不能嚼, 水硏灌之. 或灌人尿半碗, 或車輪土 五錢, 冷水調, 澄淸飮之. 《丹心》
ZZ	中暑發昏, 以新汲水滴兩乳, 以扇扇之. 重者, 地漿灌之卽醒, 若與冷水飮卽死. 《四要》
ZZ	中暑昏悶, 痰壅不省, 至聖來復丹方見寒門爲末, 井水調下. 《丹心》
ZZ	中暑不省, 皂莢(燒)ㆍ甘草(炒). 爲末, 每二錢, 溫水調下. 《得效》
ZZ	中暑神昏, 驚悸妄言, 辰砂益元散方見寒門, 井水調下 二錢. 《入門》


CC	中暍中熱之辨
ZZ	仲景傷寒論中, 一證曰中暍, 卽中暑也. 脈虛而微弱, 煩渴引飮, 體熱自汗, 宜淸暑益氣湯等補益之劑.
ZZ	一證曰熱病, 卽中熱也. 脈洪而緊盛, 頭痛身熱, 口燥心煩, 宜白虎湯等淸涼之劑. 《正傳》
ZZ	靜而得之爲中暑, 中暑者陰證, 當發散也. 或避暑於深堂大厦得之. 其證必頭痛惡寒, 身形拘急, 肢節疼痛而煩心, 肌膚大熱無汗. 爲房室之陰寒所遏, 使周身陽氣不得伸越. 宜蒼朮白虎湯方見寒門, 或六和湯, 加羌活ㆍ川芎ㆍ蒼朮, 或二香散. 《東垣》
ZZ	動而得之爲中熱, 中熱者陽證, 爲熱傷元氣也. 若行人, 或農夫於日中勞役得之. 其證必苦頭痛, 發躁熱惡熱, 捫之肌膚大熱, 必大渴引飮, 汗大泄, 無氣以動. 乃爲天熱外傷肺氣, 宜人參白虎湯ㆍ竹葉石膏湯. 二方幷見寒門《東垣》


CC	夏暑宜補氣
ZZ	人與天地同一槖籥, 子月一陽生, 寅月三陽生, 巳月六陽生, 陽盡出於上, 此氣之浮也. 人之腹屬地氣, 於此時浮於肌表, 散於皮毛, 腹中之陽虛矣. 世言夏月伏陰在內, 此陰字有虛之義, 若作陰冷看, 其誤甚矣. 火令之時, 流金爍石, 何陰冷之有. 孫眞人製生脈散, 令人夏月服之, 非虛而何. 《東垣》
ZZ	宜生脈散ㆍ淸氣飮ㆍ參薷飮ㆍ黃芪湯ㆍ黃芪人參湯ㆍ淸暑益氣湯ㆍ十味香薷飮.
DP	生脈散
SS	麥門冬 二錢, 人參ㆍ五味子 各一錢. 水煎, 夏月代熟水飮之. 或加黃芪ㆍ甘草 各一錢, 或加黃柏 二分服之, 則令人氣力涌出生用. 《入門》
SS	火熾之極, 金伏之際, 寒水絶體於斯時也, 故急救之. 以生脈散, 除其濕熱. 肺欲收, 心苦緩, 皆酸以收之, 心火盛則甘以瀉之. 故人參之甘, 佐以五味子之酸. 孫眞人曰, 夏月常服五味子, 以補五藏氣, 是也. 麥門冬之微苦寒, 能滋水之源, 而淸肅肺氣. 微加黃柏之苦寒, 以滋水之流, 除兩足之痿弱也. 《東垣》
SS	人參ㆍ麥門冬ㆍ五味子, 生脈, 脈者, 元氣也. 《東垣》
DP	淸氣飮
SS	治發熱, 汗大泄, 無氣力, 脈虛細而遲, 此暑傷元氣也. 白朮 一錢二分, 人參ㆍ黃芪ㆍ麥門冬ㆍ白芍藥ㆍ陳皮ㆍ白茯苓 各一錢, 知母ㆍ香薷 各七分, 黃連(炒)ㆍ甘草 各五分, 黃柏 三分. 右剉, 入薑三, 水煎服. 《必用》
SS	一名淸暑益元湯. 《名醫》
DP	參薷飮
SS	驅暑淸熱, 壯元氣, 免霍亂吐利等疾. 白朮 一錢半, 人參 一錢二分, 麥門冬ㆍ白芍藥ㆍ白茯苓 各一錢, 知母(炒)ㆍ陳皮ㆍ香薷 各七分, 甘草(灸) 五分, 黃芩(炒) 三分, 五味子 十粒. 右剉, 入薑三, 水煎服. 《必用》
SS	一名却暑淸健湯. 《名醫》
DP	黃芪湯
SS	治中暍, 脈虛弱. 人參ㆍ白朮ㆍ白茯苓ㆍ甘草ㆍ黃芪ㆍ白芍藥 各一錢. 右剉, 入薑 三片, 水煎服. 《海藏》
DP	黃芪人參湯
SS	治暑月精神不足, 兩脚痿軟, 煩熱嘔噦, 自汗頭痛, 皆熱傷肺氣也. 卽補中益氣湯方見內傷, 加蒼朮 一錢, 神麴 五分, 黃柏 三分, 五味子 十五粒也. 《入門》
DP	淸暑益氣湯
SS	治長夏濕熱蒸人, 四肢困倦, 精神短少, 懶於動作, 身熱煩渴, 小便黃而數, 大便溏而頻, 或泄或痢, 不思飮食, 氣促自汗. 蒼朮 一錢半, 黃芪ㆍ升麻 各一錢, 人參ㆍ白朮ㆍ陳皮ㆍ神麴ㆍ澤瀉 各五分, (酒)黃柏ㆍ當歸ㆍ靑皮ㆍ麥門冬ㆍ乾葛ㆍ甘草 各三分, 五味子 九粒. 右剉, 作一貼, 水煎服. 《東垣》
SS	此藥, 參ㆍ朮ㆍ黃芪ㆍ升麻ㆍ甘草ㆍ麥門冬ㆍ當歸ㆍ五味子ㆍ黃柏ㆍ乾葛, 是淸暑補氣也. 蒼朮ㆍ神麴ㆍ陳皮ㆍ靑皮ㆍ澤瀉, 理脾也》東垣》
DP	十味香薷飮
SS	消暑, 和胃, 補氣. 香薷 一錢半, 厚朴ㆍ白扁豆ㆍ人參ㆍㆍ白朮ㆍ白茯苓ㆍ黃芪ㆍ木瓜ㆍ甘草 各七分. 右剉, 作一貼, 水煎服. 或爲末, 每二錢, 熱湯或冷水, 任調下. 《丹心》


CC	暑有冒暑ㆍ中暑ㆍ傷暑三證.
ZZ	其腹痛水瀉者, 胃與大腸受之, 惡心嘔吐者, 胃口有痰飮, 此冒暑也. 宜用黃連香薷散ㆍ淸暑六和湯ㆍ消暑十全飮ㆍ解暑三白散.
ZZ	其身熱頭疼, 躁亂不寧, 或身如鍼刺者, 此爲熱傷在肉分, 此傷暑也. 宜用人參白虎湯ㆍ小柴胡湯. 二方幷見寒門
ZZ	其咳嗽發寒熱, 盜汗不止, 脈數者, 熱在肺經, 此中暑也. 宜用淸肺生脈飮ㆍ白虎湯ㆍ益元散. 《丹心》


CC	暑風
ZZ	中暑復傷風, 搐搦, 不省人事者, 宜先服蘇合香元方見氣門, 候其蘇省, 乃與他藥. 《得效》
ZZ	暑風暑厥者, 但以手足搐搦爲風, 手足逆冷爲厥. 幷宜二香散, 或人參羌活散方見小兒, 合香薷散服之. 《入門》
ZZ	夏月感寒者, 乃取涼之過也. 或納涼於涼亭水閣, 風寒以傷其外, 又食氷雪生冷苽果, 以傷其內. 其證頭疼身痛, 發熱惡寒, 或胸腹痛, 嘔吐泄瀉. 宜藿香正氣散方見寒門, 去白朮, 代蒼朮, 加羌活. 若感暑風, 痰塞喘急, 六和湯, 倍半夏, 加羌活ㆍ川芎. 《醫鑑》
DP	二香散
SS	治感冒暑風, 身熱頭痛, 或泄瀉嘔吐. 香附子ㆍ香薷 各二錢, 紫蘇葉ㆍ陳皮ㆍ蒼朮 各一錢, 厚朴ㆍ白扁豆ㆍ甘草 各五分. 右剉, 作一貼, 入薑 三片, 木瓜 二片, 葱白 二莖, 水煎服.
SS	凡暑月, 傷風傷寒, 悉以此藥, 解表發散. 《醫鑑》


CC	暑熱煩渴
ZZ	身熱自汗, 煩渴引飮, 卽中暍也. 宜人參白虎湯ㆍ竹葉石膏湯方幷見寒門ㆍ益元散ㆍ玉露散ㆍ黃連香薷散ㆍ淸肺生脈飮ㆍ桂苓甘露飮ㆍ通苓散ㆍ濯熱散ㆍ醍醐湯ㆍ春澤湯.
DP	益元散
SS	治中暑, 身熱吐瀉, 腸澼下痢赤白, 癃閉. 盪胃中積聚寒熱, 宣積氣, 通九竅六府, 生津液, 去留結, 消蓄水, 止渴除煩, 大養脾腎之氣, 解百藥酒食邪毒. 滑石 六兩, 甘草(灸) 一兩. 右細末, 每三錢, 溫蜜水調服. 欲冷飮者, 井水調下. 《宣明》
SS	一名六一散, 一名天水散, 一名神白散. 《宣明》
SS	因寒吐瀉反胃, 加乾薑 五錢. 名曰, 溫六丸.
SS	濕熱泄瀉, 加紅麴 五錢. 名曰, 淸六丸. 俱以陳米飯作丸梧子大. 白湯呑下五七十丸. 《入門》
DP	玉露散
SS	治暑渴. 寒水石ㆍ滑石ㆍ石膏ㆍ天花粉 各一兩, 甘草 五錢. 右爲細末, 每三錢, 井水調下. 《丹心》
DP	黃連香薷散
SS	治中暑熱渴. 香薷 三錢, 厚朴 一錢半, 黃連 七分半. 右剉, 作一貼, 入酒少許, 水煎沈冷服.
SS	一名黃連香薷飮. 《丹心》
DP	淸肺生脈飮
SS	治暑傷肺, 咳喘, 煩渴, 氣促. 黃芪 二錢, 當歸ㆍ生地黃ㆍ人參ㆍ麥門冬 各一錢, 五味子 十粒. 右剉, 水煎服. 《入門》
DP	通苓散
SS	治傷暑, 煩渴, 泄瀉, 尿澁. 卽四苓散, 加木通ㆍ車前子ㆍ茵蔯ㆍ瞿麥 等分各一錢. 右剉, 入燈心ㆍ麥門冬 各二十箇, 水煎服. 《得效》
DP	桂苓甘露飮
SS	治伏暑, 煩渴引飮. 滑石 二兩, 茯苓ㆍ澤瀉ㆍ石膏ㆍ寒水石ㆍ甘草 各一兩, 白朮ㆍ猪苓ㆍ肉桂 各五錢. 右爲末, 每二錢, 薑湯調下. 《正傳》
DP	濯熱散
SS	治暑熱煩渴, 及霍亂後渴最妙. 白礬ㆍ五倍子ㆍ烏梅肉ㆍ甘草 各一兩. 右爲末, 入白麪四兩拌勻. 每二錢, 新汲水調下. 《正傳》
SS	一名龍鬚散. 《丹心》
DP	醍醐湯
SS	解暑熱, 止煩渴. 烏梅肉(另末) 一斤, 草果 一兩, 縮砂ㆍ白檀香 各五錢, (煉)蜜 五斤. 右細末, 入蜜微沸攪勻, 磁器盛, 冷水調服. 《局方》
DP	春澤湯
SS	治暑熱燥渴, 引飮無度, 或水入卽吐. 乃五苓散, 去桂, 代人參也. 《得效》


CC	暑病吐瀉
ZZ	暑毒入腸胃, 致腹痛, 惡心, 嘔吐, 泄瀉, 宜香薷散ㆍ六和湯ㆍ消暑十全飮ㆍ解暑三白散ㆍ香薷湯ㆍ香朴飮子ㆍ縮脾飮ㆍ大順散ㆍ桂苓元.
DP	六和湯
SS	治暑傷心脾, 嘔吐泄瀉, 或霍亂轉筋, 及浮腫瘧痢. 香薷ㆍ厚朴 各一錢半, 赤茯苓ㆍ藿香ㆍ白扁豆ㆍ木瓜 各一錢, 縮砂ㆍ半夏ㆍ杏仁ㆍ人參ㆍ甘草 各五分. 右剉, 作一貼, 入薑 三片, 棗 二枚, 水煎服.
SS	加麩炒黃連一錢, 名曰, 淸暑六和湯. 《醫鑑》
DP	消暑十全飮
SS	治傷暑吐瀉. 香薷 一錢半, 白扁豆ㆍ厚朴ㆍ紫蘇葉ㆍ白朮ㆍ赤茯苓ㆍ藿香ㆍ木瓜ㆍ白檀香 各一錢, 甘草 五分. 右剉, 作一貼, 水煎服. 《局方》
DP	解暑三白散
SS	治暑熱引飮過多, 致吐瀉. 澤瀉ㆍ白茯苓ㆍ白朮 各二錢. 右剉, 作一貼, 入薑 三片, 燈心 二十莖, 水煎服. 《局方》
DP	香薷湯
SS	治暑病吐瀉. 香薷 三錢, 白扁豆ㆍ厚朴ㆍ赤茯苓 各一錢半, 甘草 五分. 右剉, 作一貼, 水煎服. 或爲末, 湯點二錢服. 他暑藥, 皆不及此. 《直指》
SS	一方, 無茯苓, 有茯神. 《局方》
DP	香朴飮子
SS	治傷暑吐瀉煩亂. 香薷 一錢半, 厚朴ㆍ白扁豆ㆍ澤瀉ㆍ赤茯苓ㆍ陳皮ㆍ木瓜ㆍ半夏ㆍ人參ㆍ紫蘇葉ㆍ烏梅肉 各七分, 甘草 五分. 右剉, 作一貼, 入薑 三片, 棗 二枚, 煎服. 《丹心》
DP	大順散
SS	治暑月煩渴, 引飮過多, 脾胃停冷濕, 作吐瀉. 甘草(剉長一寸) 二兩, 乾薑ㆍ杏仁ㆍ肉桂 各四錢. 先將甘草, 以白沙同炒黃熟. 次入薑同炒令裂, 次入杏仁同炒黃. 用篩下去沙, 淨乃入桂爲末. 每二錢, 水煎溫服. 如煩躁, 井華水調下. 《局方》
DP	桂苓元
SS	治暑月傷冷濕吐瀉. 桂心ㆍ赤茯苓. 右等分爲末, 煉蜜和勻. 每一兩作八丸, 井水化下一丸. 《局方》
DP	縮脾飮
SS	治暑月內傷生冷, 腹痛吐瀉. 縮砂(硏) 一錢半, 草果ㆍ烏梅肉ㆍ香薷ㆍ甘草 各一錢, 白扁豆ㆍ乾葛 各七分. 右剉, 作一貼, 入薑 五片, 水煎服.


CC	伏暑證
ZZ	伏暑之證, 背寒面垢, 少有勞身卽熱, 口開前板齒燥, 小便已, 灑灑然毛聳. 《仲景》
ZZ	伏暑者, 卽冒暑久而藏伏三焦腸胃之間, 變出寒熱往來, 霍亂吐瀉, 瘧痢煩渴, 或腹痛下血. 宜酒蒸黃連元ㆍ消暑元ㆍ桂苓甘露散. 《入門》
ZZ	每於夏月復發者, 爲伏暑也. 《入門》
DP	酒蒸黃連丸
SS	治伏暑, 嘔渴惡心, 及年深暑毒不差者. 黃連 四兩(淸酒七合, 浸之蒸乾, 以酒盡爲度). 右爲末, 麪糊和丸梧子大. 每三十丸熟水呑下, 以胸膈涼, 不渴爲驗. 《活人》
SS	一名小黃龍元. 《得效》
DP	消暑元
SS	治伏暑, 氣欲絶. 半夏 八兩, 赤茯苓ㆍ(生)甘草 各四兩. 右以醋二升半煮半夏, 醋盡熬乾. 右爲末, 以薑汁糊和丸梧子大. 每服五十丸, 熟水呑下. 藥下卽甦. 《海藏》
DP	桂苓甘露散
SS	治伏暑, 引飮泄利. 滑石 一兩, 石膏ㆍ寒水石ㆍ澤瀉ㆍ乾葛ㆍ白朮ㆍ赤茯苓ㆍ甘草 各五錢, 人參ㆍ桂皮ㆍ藿香 各二錢半, 木香 一錢二分半. 右爲末, 每二錢, 白湯調下. 《子和》


CC	注夏病
ZZ	人有遇春末夏初, 頭痛脚弱, 食少體熱, 世俗謂之注夏病. 屬陰虛, 元氣不足. 宜補中益氣湯, 去升ㆍ柴, 加黃柏ㆍ白芍藥ㆍ麥門冬ㆍ五味子. 有痰, 加天南星ㆍ半夏. 《丹心》
ZZ	宜服生脈散, 及參歸益元湯. 《丹心》
DP	參歸益元湯
SS	治注夏病. 其證頭眩眼花, 腿痠脚弱, 五心煩熱, 口苦舌乾, 精神困倦, 好睡, 飮食減少, 脈數無力. 當歸ㆍ白芍藥ㆍ熟地黃ㆍ白茯苓ㆍ麥門冬 各一錢, 陳皮ㆍ知母ㆍ黃柏(幷酒炒) 各七分, 人參 五分, 甘草 三分, 五味子 十粒. 右剉, 作一貼, 入棗 一枚, 米 一撮, 水煎服. 《回春》


CC	夏暑將理法
ZZ	衛生歌曰, 四時惟夏難將攝, 伏陰在內腹冷滑. 補腎湯藥不可無, 食飮稍冷休哺啜. 心旺腎衰何所禁, 特忌疏泄通精氣. 寢處惟宜謹密間, 黙靜志慮和心意. 氷漿菜茹不宜人, 必到秋來成瘧痢.
ZZ	凡盛暑衝熱, 切不可以冷水洗手面. 大損人目. 《活人》
ZZ	夏一季是人脫精神之時, 心旺腎衰, 腎化爲水, 至秋始凝, 及冬乃堅. 是故尤愼房室, 固養精氣. 《活人》
ZZ	三伏之時, 大熱傷氣, 養生家於此時尤愼之. 若縱酒恣色, 則令人內腎腐爛而死. 《入門》
ZZ	人之心包絡與胃口相應, 胃氣稍虛, 或因飢冒暑, 則暑毒自口鼻而入, 凝之於牙頰, 達之於心包, 如響應聲. 遇暑以還, 急漱口而勿嚥可也. 《直指》
ZZ	虛人及老人中暑, 迷厥不省, 宜竹葉石膏湯方見寒門, 加附子, 冷服之. 《回春》
ZZ	太倉公辟瘟丹, 暑濕之月燒之, 能辟邪散氣. 方見瘟疫《回春》


CC	暑熱通治藥
ZZ	治暑之法, 淸心利小便, 最好. 暑傷氣, 宜補眞氣爲要. 《丹心》
ZZ	夏月多食冷物, 過飮茶水氷漿, 致傷脾胃, 吐瀉霍亂. 故治暑藥, 多用溫脾, 消食, 治濕, 利小便之藥. 須要識此意. 《丹心》
ZZ	病暑者, 多無身痛. 間有痛者, 或爲澡浴, 水濕相搏耳. 《入門》
ZZ	暑病, 通用香薷散ㆍ淸暑和中散ㆍ萬病無憂散.
DP	香薷散
SS	治傷中一切暑病, 或霍亂吐瀉, 或昏塞欲絶. 香薷 三錢, 厚朴ㆍ白扁豆 各一錢半. 右剉, 作一貼, 入酒少許, 水煎. 去滓, 沈冷服之. 《局方》
DP	淸暑和中散
SS	治中暑傷暑諸證, 霜降後勿用. 香薷 二兩, 猪苓ㆍ澤瀉ㆍ滑石ㆍ草果 各一兩半, 黃連(酒炒)ㆍ厚朴ㆍ木通ㆍ車前子(炒)ㆍ枳殼ㆍ縮砂 各一兩, 白朮ㆍ赤茯苓ㆍ陳皮 各七錢, 茴香 五錢, 白扁豆 四錢, 木香ㆍ甘草 各三錢. 右細末, 每二錢, 冷水調下. 或剉一兩, 水煎服亦佳. 《醫鑑》
DP	萬病無憂散
SS	專治夏月霍亂吐瀉, 似瘧非瘧, 似痢非痢, 不伏水土等證, 常服可防瘧痢. 香薷ㆍ白扁豆 各二兩, 草果ㆍ黃連ㆍ滑石ㆍ澤瀉 各一兩二錢, 枳殼ㆍ木通ㆍ厚朴ㆍ陳皮ㆍ赤茯苓ㆍ車前子ㆍ猪苓ㆍ縮砂 各八錢, 白朮ㆍ茴香 各五錢六分, 木香ㆍ甘草 各二錢半. 右細末, 每二錢, 滾湯調服, 或茶淸調下. 忌米飮. 《入門》


CC	單方
XX	凡五種.
DP	石膏
SS	天氣暑熱時, 得病, 以石膏爲主治. 碎一兩, 煮取汁服卽差. 《仲景》
DP	香薷
SS	主一切暑病, 及霍亂吐瀉. 煮取汁服之. 生服亦佳. 《本草》
DP	大蓼
SS	卽葒草也. 治熱暍, 心悶. 煮取濃汁飮之.
SS	夏月暍死, 亦灌之. 《本草》
DP	甛瓜
SS	暑月食之, 不中暑氣. 少食之佳. 《本草》
DP	馬通
SS	臘月, 馬糞乾者, 煎湯飮之, 治一切暑病. 《俗方》


BB	濕


CC	濕乃水氣
ZZ	濕卽水也. 東南窪下, 風雨襲虛, 山澤蒸氣, 人多中濕. 濕在經則日晡發熱, 鼻塞, 在關節, 則一身盡痛. 在藏府, 則淸濁混, 而大便濡泄, 小便反澁, 腹或脹滿, 濕熱搏, 則遍身黃如熏色. 《入門》
ZZ	水氣有毒, 能爲風濕, 疼痺水腫, 面黃腹大. 初自皮膚脚手入, 漸至六府, 令人大小便澁, 至五藏, 漸漸加至忽攻心, 便死. 《本草》
ZZ	江湖間露氣成瘴, 兩山挾水中氣瘧, 一冷一熱, 相激成病癥. 俱是濕, 能與人作寒熱, 消爍骨肉, 南土尤甚. 大略皆瘴類也. 《本草》


CC	霧露之氣爲瘴
ZZ	南方土地卑濕, 依山則觸嵐氣, 近水則受濕氣. 《類聚》
ZZ	東南兩廣, 山峻水惡, 地濕漚熱. 如春秋時月, 外感霧毒, 寒熱胸滿不食. 此瘴毒從口鼻入也. 宜平胃散方見內傷ㆍ升麻蒼朮湯ㆍ神朮散. 《入門》
ZZ	南方地煖, 故太陰之時, 草木不黃落, 伏蟄不閉藏, 雜毒因煖而生. 故嶺南從仲春訖仲夏, 行靑草瘴, 從季夏訖孟冬, 行黃茅瘴. 其治法與傷寒無異, 惟能別其表裏, 不妄汗下爲好. 《類聚》
DP	升麻蒼朮湯
SS	治嶺南春秋之月, 感山嵐瘴霧毒氣, 發寒熱胸滿不食. 蒼朮 一錢半, 半夏 一錢, 厚朴ㆍ陳皮ㆍ枳實ㆍ桔梗ㆍ川芎ㆍ木通ㆍ升麻ㆍ柴胡 各七分, 黃連ㆍ黃芩ㆍ木香ㆍ甘草 各五分. 右剉, 作一貼, 入薑 五片, 水煎服. 《名醫》
DP	神朮散
SS	治中霧露, 山嵐瘴氣, 頭疼, 項强. 蒼朮 三錢, 川芎ㆍ白芷ㆍ細辛ㆍ藁本ㆍ羌活ㆍ甘草 各一錢. 右剉, 作一貼, 入薑 三片, 葱白 二莖, 水煎服. 《入門》


CC	脈法
ZZ	傷濕之脈, 細濡. 《入門》
ZZ	濕熱之脈, 緩大. 《脈訣》
ZZ	或澁或細或濡或緩, 是皆中濕可得而斷. 《脈訣》
ZZ	脈浮而緩濕在表也. 脈沈而緩濕在裏也. 《脈訣》
ZZ	脈弦而緩, 或緩而浮, 皆風濕相搏也. 《脈經》
ZZ	身痛, 脈沈爲中濕, 脈浮爲風濕. 《活人》


CC	濕氣侵人不覺
ZZ	風寒暑, 暴傷人便覺, 濕氣熏襲, 人多不覺. 其自外而入者, 長夏鬱熱, 山澤蒸氣, 冒雨行濕, 汗透沾衣. 多腰脚腫痛. 其自內得者, 生冷酒麪滯, 脾生濕, 鬱熱, 多肚腹腫脹. 西北人, 多內濕, 東南人, 多外濕. 《入門》
ZZ	人居戴履, 受濕最多. 行住坐臥, 實熏染於冥冥之中, 滯而爲喘嗽, 漬而爲嘔吐, 滲而爲泄瀉, 溢而爲浮腫. 濕瘀熱則發黃, 濕遍體則重着, 濕入關節則一身盡痛, 濕聚痰涎則昏不知人. 《直指》


CC	霧露淸濁之邪中人
ZZ	寸口陰脈緊者, 霧露濁邪, 中於下焦少陰之分, 名曰渾. 陰氣爲慄, 令人足脛逆冷, 便尿妄出, 或腹痛下利. 宜理中湯ㆍ四逆湯. 方見寒門
ZZ	寸口陽脈緊, 或帶濇者, 霧露淸邪, 中於上焦太陽之分, 名曰潔, 陽中霧露之氣也. 令人發熱頭痛, 項强頸攣, 腰痛脛痠. 宜九味羌活湯ㆍ藿香正氣散. 方見寒門
ZZ	陰陽脈俱緊者, 上下二焦, 俱中邪也. 必吐利後, 脈不緊, 手足溫則愈. 若脈陰陽俱緊, 口中氣出, 脣口乾燥, 踡臥, 足冷, 鼻涕出, 舌上胎滑, 勿妄治也. 《入門》


CC	火熱生濕
ZZ	濕本土氣, 火熱能生濕土. 故夏熱則萬物濕潤, 秋涼則萬物乾燥. 夫熱而怫鬱, 則生濕也, 因濕生痰. 故用二陳湯方見痰飮, 加酒芩ㆍ羌活ㆍ防風, 去風行濕, 盖風能勝濕也. 《丹心》
ZZ	凡病濕者, 多自熱生, 而熱氣多爲兼病. 《鉤玄》
ZZ	濕病本不自生, 因於火熱怫鬱, 水液不能宣通, 停滯而生水濕也. 《鉤玄》
ZZ	六七月之間, 濕令大行, 燥金受濕熱之邪, 絶寒水生化之源. 源絶則腎虧, 痿厥之病大作, 腰以下痿軟癱瘓, 不能動, 行步不正, 兩足欹側, 淸燥湯主之. 方見足部《正傳》


CC	濕病類傷寒
ZZ	中濕ㆍ風濕ㆍ濕溫, 皆類傷寒. 中濕之由, 風雨襲虛, 山澤蒸氣, 濕流關節, 一身盡痛. 風濕者, 其人先中濕, 又傷風, 故謂之風濕. 其人中濕, 因而中暑, 名曰濕溫. 《活人》
ZZ	傷寒有五, 其一爲中濕. 盖風濕之氣, 中人爲病發熱, 與溫病相類, 故曰濕溫也. 難經曰, 濕溫之脈, 陽濡而弱, 陰小而急. 《活人》


CC	濕病有七
ZZ	有中濕ㆍ風濕ㆍ寒濕ㆍ濕痺ㆍ濕熱ㆍ濕溫ㆍ酒濕. 又有破傷濕. 《活人》
DD	中濕
ZZ	面色浮澤, 是爲中濕. 《內經註》
ZZ	中濕之脈, 沈而微緩. 濕喜歸脾, 流於關節, 中之多使人腹䐜脹倦怠, 四肢關節疼痛而煩, 或一身重着. 久則浮腫喘滿昏不知人. 挾風則眩暈嘔噦, 挾寒則攣拳掣痛. 《得效》
ZZ	外中濕者, 或感山嵐瘴氣, 或被雨濕蒸氣, 或遠行涉水, 或久臥濕地而得.
ZZ	內中濕者, 因生冷過多, 或厚味醇酒停滯, 脾虛不能運化而得. 《回春》
ZZ	中濕, 宜勝濕湯ㆍ除濕湯ㆍ加味朮附湯ㆍ白朮酒, 或五苓散, 加羌活ㆍ川芎ㆍ蒼朮. 方見寒門
EP	勝濕湯
SS	治坐臥濕地, 或雨露所襲, 身重脚弱, 大便泄瀉. 白朮 三錢, 人參ㆍ乾薑ㆍ白芍藥ㆍ附子(炮)ㆍ桂枝ㆍ白茯苓ㆍ甘草 各七分半. 右剉, 作一貼, 入薑五, 棗二, 水煎服. 《濟生》
EP	除濕湯
SS	治中濕, 滿身重着. 蒼朮ㆍ厚朴ㆍ半夏 各一錢半, 藿香ㆍ陳皮 各七分半, 甘草 五分. 右剉, 作一貼, 入薑 七片, 棗 二枚, 水煎服. 《得效》
EP	加味朮附湯
SS	治中濕諸證. 附子(炮) 二錢, 白朮ㆍ赤茯苓ㆍ甘草(炒) 各一錢半. 右剉, 作一貼, 入薑七棗二, 水煎服, 日再. 纔見身痺三服. 後則當如冒狀, 勿怪. 盖朮附幷行皮中, 逐水氣故爾. 《得效》
EP	白朮酒
SS	治中濕, 口噤不省. 白朮 一兩, 剉作一貼, 以酒二盞煎至一盞, 頓服. 惡酒則水煎服. 《得效》
DD	風濕
ZZ	太陽經, 感風濕相搏, 其骨節煩疼者, 濕氣也. 濕則關節不利故痛. 其掣而不能屈伸者, 風也. 汗出身寒, 脈沈微, 短氣, 小便淸而不利者, 寒閉也. 惡風者, 表虛也. 或微腫者, 陽氣不行也. 宜甘草附子湯ㆍ朮附湯ㆍ白朮附子湯ㆍ麻杏薏甘湯. 《活人》
ZZ	風濕之證, 風勝則衛虛汗出, 短氣惡風, 不欲去衣. 濕勝則小便不利, 或身微腫. 宜防己黃芪湯ㆍ羌附湯ㆍ除濕羌活湯. 《入門》
ZZ	風濕相搏, 一身盡痛, 法當汗出而解. 値天陰雨不止, 醫云, 可發汗, 汗之而病不愈者, 何也. 答曰, 發其汗, 汗太出者, 但風氣去, 濕氣在, 故不愈也. 若治濕風者, 發其汗, 但微微自欲汗出者, 風濕俱去也. 《仲景》
ZZ	風濕相搏, 骨節煩疼掣痛, 近之則痛劇. 《入門》
EP	甘草附子湯
SS	治風濕. 桂枝 四錢, 甘草ㆍ附子(炮)ㆍ白朮 各一錢. 右剉, 作一貼, 水煎服, 微汗卽解. 《入門》
EP	朮附湯
SS	治同上. 白朮 三錢, 附子 二錢, 甘草 一錢. 右剉, 作一貼, 入薑三棗二, 水煎服. 《入門》
EP	白朮附子湯
SS	治風濕, 身煩疼, 不能轉側. 白朮 三錢, 附子(炮)ㆍ甘草(灸) 各一錢. 右剉, 作一貼, 入薑七, 棗二, 水煎服. 《仲景》
EP	麻杏薏甘湯
SS	治風濕, 身疼不能轉側, 日晡加劇. 麻黃ㆍ薏苡仁 各二錢, 杏仁ㆍ甘草 各一錢. 右剉, 作一貼, 水煎服. 《入門》
EP	防己黃芪湯
SS	治風濕, 身重痛自汗. 防己ㆍ黃芪 各三錢, 白朮 二錢, 甘草 一錢半. 右剉, 作一貼, 入薑 三片, 棗二枚, 水煎服. 《正傳》
EP	羌附湯
SS	治風濕相搏, 肢體掣痛浮腫. 羌活ㆍ附子(炮)ㆍ白朮ㆍ甘草 各一錢半. 右剉, 入薑五, 水煎服. 《丹心》
EP	除濕羌活湯
SS	治風濕相搏, 一身盡痛. 蒼朮ㆍ藁本 各二錢, 羌活 一錢半, 防風ㆍ升麻ㆍ柴胡 各一錢. 右剉, 作一貼, 水煎服. 《醫鑑》
SS	一名除風濕羌活湯. 《東垣》
DD	寒濕
ZZ	凡濕, 以尿赤有渴爲熱濕, 以尿淸不渴爲寒濕. 《入門》
ZZ	寒濕交攻, 身體冷痛, 宜滲濕湯ㆍ加劑除濕湯ㆍ生附除濕湯ㆍ治濕中和湯ㆍ五積散方見寒門ㆍ蒼朮復煎散.
ZZ	腰下冷重或痛, 是爲腎着. , 宜用腎着湯. 方見腰部
EP	滲濕湯
SS	治寒濕所傷, 身體重着, 如坐水中, 小便澁, 大便利. 赤茯苓ㆍ乾薑(炮) 各二錢, 蒼朮ㆍ白朮ㆍ甘草 各一錢, 橘紅ㆍ丁香 各五分. 右剉, 作一貼, 入薑三棗二, 水煎服. 《局方》
SS	一方, 蒼朮ㆍ半夏麴 各二錢, 厚朴ㆍ藿香ㆍ陳皮ㆍ白朮ㆍ白茯苓 各一錢, 甘草 五分. 劑法服法如上. 《丹心》
EP	加劑除濕湯
SS	治傷濕, 身重腰痛, 四肢微冷, 嘔逆溏泄. 赤茯苓ㆍ乾薑 各二錢, 蒼朮ㆍ白朮ㆍ甘草 各一錢, 橘紅ㆍ桂皮ㆍ厚朴 各五分. 右剉, 作一貼, 入薑三, 棗二, 水煎服. 《直指》
EP	生附除濕湯
SS	治寒濕. 蒼朮 二錢, 附子(生)ㆍ白朮ㆍ厚朴ㆍ木瓜ㆍ甘草 各一錢. 右剉, 作一貼, 入薑 十片, 水煎服. 《直指》
EP	治濕中和湯
SS	治寒濕. 蒼朮(炒) 二錢, 白朮ㆍ陳皮ㆍ赤茯苓ㆍ厚朴ㆍ乾薑(炮)ㆍ甘草(灸) 各一錢. 右剉, 作一貼, 入薑 三片, 燈心一撮, 水煎服. 《集要》
EP	蒼朮復煎散
SS	治寒濕相合, 肢體皆痛, 行步無力. 蒼朮 四兩, 羌活 一錢, 柴胡ㆍ藁本ㆍ白朮ㆍ澤瀉ㆍ升麻 各五分, 黃柏 三分, 紅花 一分. 右剉, 先以水三盞, 煎蒼朮至二盞, 入諸藥, 復煎至一盞, 去滓, 空心熱服. 《東垣》
SS	一名蒼朮復煎湯. 《東垣》
DD	濕痺
ZZ	詳見風門.
DD	濕熱
ZZ	六氣之中, 濕熱爲病, 十居八九. 《丹心》
ZZ	內經曰, 因於濕, 首如裹, 濕熱不攘, 大筋緛短, 小筋弛長. 緛短爲拘, 弛長爲痿.
ZZ	大筋受熱則縮而短, 小筋得濕則引而長. 縮短故拘攣而不伸, 引長故痿弱而無力. 《內經註》
ZZ	濕者, 土濁之氣. 首爲諸陽之會, 其位高, 其氣淸, 其體虛, 故聰明得以係焉. 濕氣熏蒸, 淸道不通, 沈重而不爽利, 似乎有物以蒙冒之. 失而不治, 濕鬱爲熱. 熱留不去, 熱傷血, 不能養筋, 故大筋爲拘攣, 濕傷筋, 不能束骨, 故小筋爲痿弱也. 《丹心》
ZZ	濕勝筋痿, 熱勝筋縮. 實者, 三花神祐丸方見下門, 虛者, 宜淸燥湯方見足部. 《入門》
ZZ	有氣如火, 從脚下起, 入腹, 此濕鬱成熱而作. 宜蒼朮ㆍ黃柏ㆍ牛膝ㆍ防己, 作丸服. 或二妙丸ㆍ加味二妙丸方見足部ㆍ單蒼朮丸. 《正傳》
ZZ	首如裹, 單蒼朮膏最妙. 方見內傷
ZZ	濕病, 腹中和, 能飮食, 病在頭, 中寒濕, 故鼻塞. 納藥鼻中則愈. 瓜蔕末吹鼻中, 出黃水. 《仲景》
EP	單蒼朮丸
SS	常服, 除濕, 壯筋骨, 明目. 蒼朮 一斤, 米泔浸剉曬乾. 半斤以童便浸一宿, 半斤酒浸一宿, 幷焙乾爲末. 神麴糊和丸菉豆大, 白湯下七十丸. 或加白茯苓 六兩, 尤好. 《入門》
SS	或爲末, 每二錢, 空心, 鹽湯或酒調下, 亦得. 《入門》
EP	二妙丸
SS	治濕熱. 蒼朮ㆍ黃柏 等分. 爲末, 滴水爲丸服之. 《丹心》
DD	濕溫
ZZ	濕溫者, 兩脛逆冷, 胸腹滿, 多汗, 頭痛, 妄言, 其人嘗傷於濕, 因而中暑, 暑濕相搏, 則發濕溫. 其脈陽濡而弱, 陰小而急, 治在太陽, 不可發汗. 汗出, 必不能言, 耳聾, 不知痛所在, 身靑, 面色變. 名曰重暍, 如此死者, 醫殺之. 蒼朮白虎湯主之. 方見寒門《活人》
ZZ	一人季夏得病. 胸項多汗, 兩足逆冷, 譫語. 予診之, 其脈關前濡, 關後數, 是濕溫. 盖先傷暑後受濕也. 先用人參白虎湯, 次服蒼朮白虎湯, 足漸溫, 汗漸止, 三日而愈. 《本事》
ZZ	一人病, 遍身汗, 兩足冷至膝下, 腹滿, 不省人事, 六脈皆小弱而急. 孫曰, 此病傷暑, 陽微厥也. 用五苓散, 白虎湯而愈. 凡陰病脛冷, 則臂亦冷, 此則脛冷而臂不冷, 所以知是陽微厥也. 《孫兆》
ZZ	濕溫, 宜苓朮湯ㆍ茯苓白朮湯.
ZZ	濕溫與中暑同, 但身涼不渴耳. 《活人》
EP	苓朮湯
SS	治冒暑遭雨, 暑濕鬱發, 四肢不仁, 半身不遂, 或入浴暈倒, 口眼喎斜, 手足不仁, 皆濕溫類也. 赤茯苓ㆍ白朮ㆍ乾薑ㆍ澤瀉ㆍ桂心 各一錢. 右剉, 作一貼, 水煎服. 《得效》
EP	茯苓白朮湯
SS	治濕溫. 赤茯苓ㆍ蒼朮ㆍ白朮ㆍ乾薑ㆍ桂心ㆍ甘草 各一錢. 右剉, 作一貼, 水煎服. 《得效》
DD	酒濕
ZZ	酒濕之爲病, 亦能作痺證. 口眼喎斜, 半身不遂, 渾似中風, 舌强語澁, 當瀉濕毒, 不可作風病治之而汗也. 宜用蒼橘湯. 《元戎》
EP	蒼橘湯
SS	治酒濕. 蒼朮 二錢, 陳皮 一錢半, 赤芍藥ㆍ赤茯苓 各一錢, 黃柏ㆍ威靈仙ㆍ羌活ㆍ甘草 各五分. 右剉, 作一貼, 水煎服. 《入門》
DD	破傷濕
ZZ	破傷入水濕, 口噤身强直. 牡蠣(煆), 爲粉付瘡口, 仍取末二錢, 甘草湯調服. 《得效》


CC	濕多身痛暑無身痛
ZZ	暑病多無身痛, 盖傷氣而不傷形故也. 《入門》
ZZ	濕病多身痛, 中濕身痛, 難以轉側. 風濕之痛, 一身盡痛. 《入門》
ZZ	地之濕氣感, 則害人皮肉筋脈. 盖濕傷形, 形傷故痛. 《內經》
ZZ	濕流關節, 則一身盡痛. 《仲景》
ZZ	風濕相搏, 則骨節煩疼, 濕則關節不利故痛, 其掣而不能屈伸者, 風也. 《活人》


CC	濕有內外之殊
ZZ	濕有自外者, 有自內出者. 東南地下, 多陰雨露霧, 濕從外入, 多自下起, 爲重腿脚氣之疾. 治當汗散, 久則宜疏通滲泄. 西北地高, 多食生冷濕麪乳酪飮酒, 濕氣內鬱, 爲鼓脹浮腫之類. 治宜通利二便. 《丹心》


CC	濕病治法及通治藥
ZZ	濕家治法, 大槪宜發微汗, 及利小便, 使上下分消其濕, 是其治也. 《正傳》
ZZ	治濕, 不利小便, 非其治也. 《仲景》
ZZ	濕上甚而熱, 治以苦溫, 佐以甘辛, 以汗爲故而止, 平胃散方見內傷主之. 濕在上, 宜微汗而解, 不欲汗多, 故不用麻黃ㆍ乾葛輩. 宜微汗, 用防己黃芪湯. 《丹心》
ZZ	濕在中下, 宜利小便, 此淡滲治濕也. 五苓散主之. 《丹心》
ZZ	治濕之法, 通利小便爲上, 益脾順氣次之. 《直指》
ZZ	治濕, 莫若(生)附ㆍ蒼朮爲快, 宜用生附湯. 《直指》
ZZ	治濕, 通用平胃散ㆍ二陳湯, 加桑白皮爲主. 上焦濕, 加羌活ㆍ川芎ㆍ蒼朮, 中焦濕, 加猪苓ㆍ茯苓ㆍ澤瀉, 下焦濕, 加防己ㆍ木通ㆍ滑石. 熱則上加黃芩, 中加黃連, 下加黃柏. 《入門》
ZZ	通用滲濕湯.
DP	生附湯
SS	治傷濕諸證, 又治寒濕. 蒼朮ㆍ杜冲 各一錢半, 附子(生)ㆍ牛膝ㆍ厚朴ㆍ乾薑ㆍ白朮ㆍ赤茯苓ㆍ甘草 各七分. 右剉, 作一貼, 入薑三棗二, 水煎服. 《丹心》
DP	滲濕湯
SS	治一切濕證. 蒼朮ㆍ白朮ㆍ赤茯苓 各一錢半, 陳皮ㆍ澤瀉ㆍ猪苓 各一錢, 香附子ㆍ川芎ㆍ縮砂ㆍ厚朴 各七分, 甘草 三分. 右剉, 作一貼, 入薑 三片, 燈心 一撮, 水煎服. 《回春》


CC	濕病禁汗下及灸
ZZ	凡濕病, 忌不得以火攻幷轉利之. 若濕家下之, 則額上汗出, 微喘, 小便不利者, 死, 下利不止者亦, 死. 《仲景》
ZZ	治濕不得猛發汗, 及灼艾灸之. 《得效》
ZZ	濕病誤下, 則爲喘噦, 誤汗, 則發痓而死. 《入門》
ZZ	濕家不可汗, 汗之則發痓, 發痓者斃. 又不可下, 下之則額汗胸滿, 微喘而噦, 小便淋閉, 難以有瘳也. 《直指》


CC	濕病大汗則成痓
ZZ	太陽病, 發汗太多, 因致痓. 濕家大發汗, 亦作痓. 盖汗太多則亡陽, 不能養筋, 故筋脈緊急而成痓. 其證身熱足冷, 頸項强急, 惡寒, 時頭熱, 面赤目赤, 獨頭面搖, 卒口噤, 背反張者, 是也. 亦名破傷風. 詳見風門


CC	單方
XX	凡十五種.
DP	蒼朮
SS	治濕, 上下部, 皆可用. 《丹心》
SS	上焦濕, 用蒼朮, 其功甚烈. 《東垣》
SS	能治山嵐瘴氣. 《東垣》
SS	或湯或散或酒浸, 常服最妙. 《本草》
SS	兩朮皆可服.
DP	澤瀉
SS	除濕之聖藥也. 其功長於行水也. 五苓散以澤瀉爲君, 其功可知. 《本草》
DP	芎藭
SS	能去卑濕風氣. 或末服或煎服, 皆可. 治上部濕尤佳. 《本草》
DP	防己
SS	能治濕風, 口面喎斜. 木通同功. 剉煎服之佳. 《本草》
DP	藁本
SS	辟霧露, 與木香同治霧露之氣. 治上部風濕最佳. 煎服之. 《本草》
DP	茯苓
SS	淡能利竅, 甘以助陽氣, 除濕之聖藥也. 仙方有服餌之法, 修製久服爲佳. 《本草》
DP	龜肉
SS	除濕及瘴氣. 作臛常食之佳. 《本草》
DP	鱉肉
SS	主濕痺. 煮熟取肉, 和五味, 作羹食之. 《本草》
SS	凡濕病, 宜食猪肉ㆍ螺ㆍ鱉之屬是也. 《本草》
DP	木瓜
SS	主濕痺. 又治腰脚濕氣. 可煎服丸服. 或生食幷佳. 《本草》
DP	酒
SS	辟霧露之氣.
SS	昔有三人晨行觸霧, 一人健, 一人病, 一人死. 健者飮酒, 病者食粥, 死者空腹. 盖酒能禦霧露, 辟邪氣故也. 《本草》
DP	猪肝
SS	勝濕. 可煮食之. 昔閔叔留寓, 常食猪肝, 盖爲濕疾也. 《本草》
DP	薏苡
SS	去濕, 輕身, 勝瘴氣. 作末煮粥常服之. 昔馬援南征, 多載之, 卽此也. 《本草》
DP	豺皮
SS	主冷濕痺. 熟之以纏病上, 或裹軟脚良. 《本草》
DP	土猪
SS	主濕病. 取肉煮食, 又用皮坐臥其上, 最去濕痺. 《本草》
DP	桑枝茶
SS	去濕氣. 常服最好. 又與赤小豆同煮作粥, 常食尤佳. 《本草》


CC	鍼法
ZZ	濕病, 禁艾灸. 惟濕痺, 及濕熱脚氣, 痿證, 宜施鍼, 以通經絡之氣, 爲佳. 《俗方》


BB	燥


CC	燥因血少
ZZ	內經曰, 諸澁枯涸, 乾勁皴揭, 皆屬於燥.
ZZ	火熱勝, 則金衰而風生. 緣風能勝濕, 熱能耗液而爲燥. 陽實陰虛, 則風熱勝于水濕而爲燥也. 盖肝主筋, 而風氣自甚. 又燥熱加之, 則筋太燥也. 燥金主於收斂, 其脈緊澁, 故爲病勁强緊急而口噤也. 夫燥之爲病, 血液衰少, 不能榮養百骸故也. 《正傳》


CC	脈法
ZZ	傷燥脈濇. 《入門》
ZZ	脈緊而澁, 或浮而弦, 或芤而虛. 《正傳》


CC	燥者肺金之病
ZZ	燥者肺金之本. 燥金受熱化, 以成燥澁. 由風能勝濕, 熱能耗液而成燥也. 燥於外, 則皮膚皴揭瘙痒, 燥於中, 則精血枯涸, 燥於上, 則咽鼻焦乾, 燥於下, 則便尿結閉. 宜當歸承氣湯. 《類聚》
ZZ	內經曰, 燥勝則乾. 註曰, 燥勝則津液涸竭, 故皮膚乾燥.


CC	燥宜養血
ZZ	經曰, 燥者潤之, 養血之謂也. 積液固能生氣, 積氣亦能生液. 宜服瓊玉膏. 方見身形《入門》
ZZ	皮膚皴揭拆裂, 血出大痛, 或皮膚瘙痒, 爪甲浮起枯乾, 皆火爍肺金, 燥之甚也. 宜以四物湯, 去川芎, 合生脈散, 加天門冬ㆍ天花粉ㆍ黃柏ㆍ知母ㆍ(酒)紅花ㆍ(生)甘草之類. 《入門》
ZZ	榮衛枯涸, 濕劑所以潤之. 二門冬ㆍ人參ㆍ北五味子ㆍ枸杞子, 同爲生脈之劑. 二黃元亦好. 《東垣》
ZZ	燥病, 宜服瓊脂膏ㆍ天門冬膏ㆍ地仙煎ㆍ生血潤膚飮.
ZZ	防風通聖散, 能淸熱潤燥. 方見風門
DP	當歸承氣湯
SS	治燥之上藥也. 當歸ㆍ大黃 各二錢, 芒硝 七分, 甘草 五分. 右剉, 作一貼, 水煎, 入芒硝, 攪化服之. 《類聚》
DP	瓊脂膏
SS	治燥病. 生地黃 二十斤(搗取汁去渣), 白蜜 二斤(煎沸去沫), 鹿角膠ㆍ眞酥油 各一斤, 生薑 二兩(搗取汁). 右先以慢火熬地黃汁數沸, 綿濾取淨汁, 又煎二十沸, 下鹿角膠, 次下酥油及蜜同煎, 候如餳磁器收貯, 每服 一二匙, 溫酒下. 《正傳》
DP	天門冬膏
SS	治燥病. 天門冬(生去心), 搗絞取汁濾去滓, 砂鍋熬成膏, 酒服一二匙. 《正傳》
DP	地仙煎
SS	治同上. 山藥 一斤(杵細), 杏仁 一升(硏細), (生)牛乳 一升. 右同攪勻, 絞取汁, 盛磁甁, 重湯煮一日, 酒服 一二匙. 《正傳》
DP	生血潤膚飮
SS	治燥證, 皮膚拆裂, 手足爪甲枯燥, 搔之屑起, 血出痛楚. 天門冬 一錢半, 生地黃ㆍ熟地黃ㆍ麥門冬ㆍ當歸ㆍ黃芪 各一錢, (酒)片芩ㆍ瓜蔞仁ㆍ桃仁(泥) 各五分, 升麻 二分, (酒)紅花 一分, 五味子 九粒. 右剉, 作一貼, 水煎服. 《正傳》


CC	單方
XX	凡四種.
DP	山藥
SS	生者, 治皮膚乾燥, 以此潤之. 蒸食之, 或硏煮粥服之. 《湯液》
DP	牛酪
SS	作粥常服最妙. 《本草》
DP	天麥門冬
SS	俱治燥病. 煎湯服, 或作丸久服佳. 《本草》
DP	生ㆍ熟地黃
SS	皆生血潤液. 作煎, 作丸, 久服爲妙. 《本草》


BB	火


CC	火有君相之二
ZZ	五行 各一其性, 惟火有二, 曰君火, 人火也. 曰相火, 天火也. 火內陰而外陽, 主乎動者也. 以名而言, 形質相生, 配於五行, 故謂之君. 以位而言, 生於虛無, 守位稟命, 因其動而可見, 故謂之相. 天主生物, 故恒於動, 人有此生, 亦恒於動. 其所以恒於動者, 皆相火之所爲也. 《東垣》
ZZ	君火者, 乃眞心小腸之氣所爲也. 相火者, 乃心包絡三焦之氣所爲也. 《丹心》


CC	火爲元氣之賊
ZZ	火能消物. 凡爍金, 虧土, 旺木, 涸水者皆火也. 《丹心》
ZZ	火之爲病, 其害甚大, 其變甚速, 其勢甚彰, 其死甚暴. 人身有二火. 曰君火, 猶人火也. 曰相火, 猶龍火也. 在氣交之中, 多動少靜, 凡動皆屬火化, 動之極也, 病則死矣. 《河間》
ZZ	相火易起, 五性厥陽之火相扇, 則妄動矣. 火起於妄, 變化莫測, 無時不有, 煎熬眞陰, 陰虛則病, 陰絶則死. 《東垣》
ZZ	又有藏府厥陽之火, 根於五志之內, 六慾七情激之, 其火隨起. 大怒則火起於肝, 醉飽則火起於胃, 房勞則火起於腎, 悲哀則火起於肺, 心爲君主, 自焚則死矣. 《河間》
ZZ	火者, 元氣ㆍ穀氣ㆍ眞氣之賊也. 《東垣》


CC	脈法
ZZ	火脈洪數虛則浮. 《脈訣》
ZZ	脈實數者有實熱. 《丹心》
ZZ	脈浮而洪數爲虛火.
ZZ	脈沈而實大爲實火.
ZZ	洪數見於左寸爲心火.
ZZ	見於右寸爲肺火.
ZZ	見於左關爲肝火.
ZZ	見於右關爲脾火.
ZZ	見於兩尺爲腎經命門之火.
ZZ	男子兩尺洪大者, 必遺精, 陰火盛也. 《正傳》
ZZ	骨蒸勞熱脈數而虛. 熱而澁小必損其軀, 加汗加咳非藥可治. 《脈訣》
ZZ	虛火浮數, 實火沈大, 隨其所見, 細數爲害. 《回春》


CC	辨五臟熱證
ZZ	身熱有五, 而其狀各異. 《東垣》
DD	肝熱
ZZ	肝熱者, 按之肌肉之下至骨之上, 乃肝之熱也. 寅卯間尤甚. 其證四肢滿悶, 便難, 轉筋, 多怒多驚, 筋痿不能起於床. 宜瀉靑丸方見五藏ㆍ柴胡飮子. 《東垣》
DD	心熱
ZZ	心熱者, 微按, 至皮膚之下肌肉之上, 輕手乃得. 微按至皮毛之下則熱. 少加力按之則全不熱. 是熱在血脈也. 日中太甚, 其證煩心心痛, 掌中熱而啘. 宜導赤散方見五藏ㆍ黃連瀉心湯見神部. 《東垣》
DD	脾熱
ZZ	脾熱者, 輕手捫之不熱, 重按至筋骨亦不熱, 不輕不重在輕手重手之間. 此熱在肌肉. 遇夜尤甚, 其證必怠惰嗜臥, 四肢不收, 無氣以動. 實熱, 則用瀉黃散方見五藏ㆍ調胃承氣湯方見寒門, 虛熱, 則用人參黃芪散方見虛勞ㆍ補中益氣湯方見內傷. 《東垣》
DD	肺熱
ZZ	肺熱者, 輕手乃得, 微按全無, 瞥瞥然見於皮毛下, 日西尤甚, 乃皮毛之熱也. 其證必見喘咳, 洒淅寒熱. 輕者, 宜瀉白散方見五藏ㆍ人參地骨皮散, 重者, 白虎湯方見寒門ㆍ涼膈散. 《東垣》
DD	腎熱
ZZ	腎熱者, 輕按之不熱, 重按至骨, 其熱蒸手, 如火如灸. 其證骨蘇蘇然如蟲蝕其骨, 困熱不任, 亦不能起於床. 滋腎丸方見小便ㆍ六味地黃丸, 主之. 方見虛勞《東垣》
EP	柴胡飮子
SS	治肝熱. 柴胡ㆍ黃芩ㆍ人參ㆍ當歸ㆍ赤芍藥ㆍ大黃ㆍ甘草 各一錢. 右剉, 作一貼, 入薑 三片, 水煎服之. 《丹心》
EP	人參地骨皮散
SS	治肺熱. 人參ㆍ地骨皮ㆍ柴胡ㆍ生地黃ㆍ黃芪 各一錢半, 知母ㆍ石膏 各一錢, 赤茯苓 五分. 右剉, 作一貼, 入薑三煎服. 又治藏中積冷, 榮中熱, 脈按不足, 擧有餘, 乃陽有餘陰不足也. 《入門》


CC	手按辨熱深淺
ZZ	以手捫摸有三法. 輕手捫之則熱, 重按之則不熱, 是熱在皮毛血脈也. 《東垣》
ZZ	重按至筋骨之分, 則熱蒸手極甚, 輕摸之則不熱, 是熱在筋骨間也. 《東垣》
ZZ	輕手捫之不熱, 重手按之亦不熱, 不輕不重按之則熱, 是熱在筋骨之上, 皮毛血脈之下, 乃熱在肌肉也. 以三黃丸通治之. 《東垣》
ZZ	輕手按之熱甚, 重手按之不甚熱, 此熱在肌表, 宜淸之. 重手按之熱甚而烙手, 輕手按之不覺熱, 此熱在肌肉之內, 宜發之. 《正傳》


CC	審臟腑熱之部分
ZZ	內經曰, 心熱病者, 顔先赤顔卽額也. 脾熱病者, 鼻先赤. 肝熱病者, 左頰先赤. 肺熱病者, 右頰先赤. 腎熱病者, 頤先赤.
ZZ	心肺居胸背, 心熱則胸熱, 肺熱則背熱.
ZZ	肝膽居脇, 肝膽熱則當脇亦熱.
ZZ	腎居腰, 腎熱則當腰亦熱.
ZZ	胃居臍上, 故胃熱則臍以上熱.
ZZ	腸居臍下, 故腸熱則臍以下熱. 《綱目》


CC	火熱有實有虛
ZZ	能食而熱, 口舌乾燥, 大便難者, 實熱也. 以辛苦大寒之劑下之, 瀉熱補陰. 脈洪盛而有力者, 是已. 《東垣》
ZZ	不能食而熱, 自汗氣短者, 虛熱也. 以甘寒之劑, 瀉熱補氣, 脈虛弱無力者, 是已. 《東垣》
ZZ	五藏陰也. 所主皆有形, 骨肉筋血皮毛, 是也. 此五藏皆陰足, 陰足而熱反勝之, 是爲實熱. 若骨痿, 肉爍, 筋緩, 血枯, 皮聚, 毛落者, 陰不足而有熱疾, 是虛熱也. 《海藏》
ZZ	脈實數者, 實熱也. 《丹心》
ZZ	實火, 內外皆熱, 口渴, 日夜潮熱, 大小便閉. 熱在表, 宜羌活冲和湯方見寒門, 熱入裏, 宜調胃承氣湯方見寒門, 燥渴者, 宜白虎湯方見寒門.
ZZ	虛火, 潮熱有間, 口燥不渴, 宜人參地骨皮散方見上, 或補中益氣湯, 加芍藥ㆍ黃柏. 《入門》
ZZ	實火可瀉, 黃連解毒湯之類, 虛火可補, 參ㆍ朮ㆍ(生)甘草之類. 《丹心》


CC	熱有晝夜之分
ZZ	晝熱, 則行陽二十五度. 宜柴胡飮子. 方見上
ZZ	夜熱, 則行陰二十五度. 宜四順淸涼飮. 《海藏》
ZZ	平旦發熱, 熱在行陽之分. 肺氣主之, 故用白虎湯, 以瀉氣中之火. 日晡潮熱, 熱在行陰之分. 腎氣主之, 故用地骨皮散, 以瀉血中之火. 《海藏》
ZZ	夜則靜, 晝發熱者, 熱在氣分, 小柴胡湯, 加梔子ㆍ黃連ㆍ知母ㆍ地骨皮. 晝則靜, 夜則發熱者, 熱在血分, 四物湯, 加知母ㆍ黃柏ㆍ黃連ㆍ梔子ㆍ柴胡ㆍ牧丹皮. 《回春》
ZZ	晝夜具發熱, 熱在氣血之分, 四物湯, 合小柴胡湯, 加黃連ㆍ梔子. 《回春》
ZZ	氣分實熱, 白虎湯, 血分實熱, 四順淸涼飮. 氣分虛熱, 淸心連子飮方見消渴, 血分虛熱, 滋陰降火湯. 《入門》
ZZ	凡病, 晝病在氣, 夜病在血. 晝發少而夜發多者, 足太陽膀胱, 血中浮熱, 微有氣也. 有時而發, 有時而止, 知邪氣不在表, 不在裏, 知在經絡中也. 夜發多者, 是邪氣下陷之深, 當從熱入血室而論之, 宜瀉血湯ㆍ退熱湯. 《東垣》
DP	四順淸涼飮
SS	治血熱. 大黃(蒸)ㆍ當歸ㆍ赤芍藥ㆍ甘草(灸) 各一錢二分半. 右剉, 作一貼, 入薄荷 十葉, 水煎服. 《入門》
SS	一名淸涼飮子. 《局方》
DP	地骨皮散
SS	治血熱及陽毒火熾, 渾身壯熱. 石膏 二錢, 柴胡ㆍ黃芩ㆍ知母ㆍ生地黃 各一錢, 羌活ㆍ麻黃 各七分半, 地骨皮ㆍ赤茯苓 各五分. 右剉, 作一貼, 入薑 三片, 水煎服. 《東垣》
DP	瀉血湯
SS	治夜間發熱. 生地黃(酒洗)ㆍ柴胡 各一錢, 熟地黃ㆍ蒲黃ㆍ丹參ㆍ當歸(酒洗)ㆍ防己(酒洗)ㆍ羌活ㆍ甘草(灸) 各七分, 桃仁(泥) 三分. 右剉, 作一貼, 水煎服. 《東垣》
DP	退熱湯
SS	治表中虛熱, 遇夜則甚. 黃芪 一錢三分, 柴胡 一錢, (生)甘草ㆍ黃連(酒炒)ㆍ黃芩ㆍ赤芍藥ㆍ地骨皮ㆍ生地黃ㆍ蒼朮 各七分, 當歸身ㆍ升麻 各五分. 右剉, 作一貼, 水煎服. 《東垣》


CC	火有上中下三焦之異
ZZ	熱在上焦者, 因咳爲肺痿, 熱在中焦者, 爲堅謂大便堅也, 熱在下焦者, 爲尿血淋閉. 《仲景》
ZZ	上焦有熱, 眼目赤腫, 頭項腫痛, 口舌生瘡.
ZZ	中焦有熱, 胸膈煩躁, 飮食不美.
ZZ	下焦有熱, 小便赤澁, 大便秘結.
ZZ	五藏俱熱, 乃三焦熱也. 卽生癰癤瘡痍, 及五般痔疾. 《宣明》
DD	上焦熱
ZZ	宜用涼膈散方見下ㆍ龍腦飮子ㆍ抑靑丸ㆍ淸心湯ㆍ黃芩湯ㆍ淸金丸ㆍ朱砂凉膈丸ㆍ九味淸心元ㆍ黃連淸膈丸ㆍ上淸元ㆍ淸金降火丹ㆍ子芩散ㆍ旣濟解毒湯方見瘟疫ㆍ加減凉膈散.
EP	龍腦飮子
SS	治咽喉腫痛, 眼赤口瘡, 心煩鼻衄. 梔子(微炒) 一兩二錢, 甘草(蜜灸) 六錢, 石膏 四錢, 瓜蔞根ㆍ縮砂 各三錢, 藿香葉 二錢四分. 右爲末, 每二錢, 或三錢, 蜜水調下. 《海藏》
EP	抑靑丸
SS	伐心經之火, 兼治酒熱. 黃連(酒炒或薑汁炒). 右爲末, 粥丸, 白湯呑下二三十丸. 《丹心》
SS	一名黃連丸. 《入門》
EP	淸心湯
SS	治上焦積熱. 甘草 一錢七分, 連翹ㆍ梔子ㆍ大黃(酒蒸)ㆍ薄荷ㆍ黃芩ㆍ黃連 各七分, 朴硝 五分. 右剉, 作一貼, 入竹葉 七片, 蜜少許, 同煎至半, 入硝去滓, 溫服. 《丹心》
EP	黃芩湯
SS	治心肺蘊熱, 口瘡咽痛, 小便淋濁. 澤瀉ㆍ梔子ㆍ黃芩ㆍ麥門冬ㆍ木通ㆍ生地黃ㆍ黃連ㆍ甘草. 右剉, 作一貼, 入薑 五片, 水煎服. 《丹心》
EP	淸金丸
SS	治肺火. 片芩(酒炒), 爲末粥丸, 白湯下二三十丸. 《海藏》
SS	一名與點丸. 《海藏》
EP	朱砂凉膈丸
SS	治上焦虛熱, 肺脘咽膈有氣, 如烟搶上. 黃連ㆍ梔子 各一兩, 人參ㆍ赤茯苓 各五錢, 朱砂 三錢, 龍腦 五分. 右爲末, 蜜丸梧子大. 熟水下五七丸, 日三服. 《東垣》
EP	九味淸心元
SS	治心胸毒熱. 蒲黃 二兩半, 犀角 二兩, 黃芩 一兩半, 牛黃 一兩二錢, 羚羊角ㆍ麝香ㆍ龍腦 各一兩, 石雄黃 八錢, 金箔 一千二百箔(內四百箔爲衣). 右爲末, 蜜和兩作三十丸, 金箔爲衣, 每用一丸, 熟水化服. 《醫說》
EP	黃連淸膈丸
SS	治心肺間熱. 麥門冬 一兩, 黃連 五錢, 鼠尾黃芩 三錢. 右爲末, 蜜丸菉豆大, 溫水下二三十丸. 《東垣》
EP	上淸元
SS	治上焦風熱. 薄荷葉 一斤, 縮砂 四兩, 黃芩ㆍ防風ㆍ桔梗ㆍ甘草 各二兩. 右爲末, 蜜和兩作二十丸, 每用一丸, 含化嚥下. 《類聚》
EP	淸金降火丹
SS	治心肺虛熱. 天門冬ㆍ麥門冬ㆍ蓮實 各一兩, 五味子 五錢, 砂糖 五兩, 龍腦 三分. 右爲末, 蜜和兩作二十丸, 含化嚥下. 《俗方》
EP	子芩散
SS	涼心肺, 解勞熱. 黃芪 一兩, 白芍藥ㆍ黃芩ㆍ人參ㆍ白茯苓ㆍ麥門冬ㆍ桔梗ㆍ生地黃 各五錢. 右麤末, 先用竹葉 一握, 小麥 七十粒, 薑 三片, 水三盞煎至一盞半, 入藥末 三錢, 再煎至 七分, 去滓溫服. 《綱目》
SS	一方, 剉取一兩, 竹葉 一握, 小麥 七十粒, 薑 三片, 同水煎服. 《丹心》
EP	加減凉膈散
SS	退六經之熱, 又治熱在上焦. 連翹 二錢, 甘草 一錢半, 梔子ㆍ黃芩ㆍ桔梗ㆍ薄荷ㆍ竹葉 各五分. 右剉, 作一貼, 水煎服. 《正傳》
SS	涼膈散, 去大黃ㆍ芒硝, 加桔梗, 倍甘草, 或加防風. 同爲舟楫之劑, 浮而上之, 治胸膈中與六經之熱. 以手足少陽之氣俱下. 膈絡胸中三焦之氣, 同相火遊行於身之表. 膈與六經, 乃至高之分. 此藥浮載, 亦至高之劑, 故能於無形之中, 隨高而走, 去胸膈中及六經熱也. 《易老》
SS	一名桔梗湯. 《易老》
DD	中焦熱
ZZ	宜用調胃承氣湯方見寒門ㆍ洗心散ㆍ四順淸涼飮方見上ㆍ當歸龍薈丸方見五藏ㆍ桃仁承氣湯方見寒門ㆍ白朮除濕湯ㆍ旣濟淸神散.
EP	洗心散
SS	治中焦有熱, 頭目昏重, 咽喉腫痛, 口舌生瘡, 五心煩熱, 便尿秘澁. 麻黃ㆍ當歸ㆍ大黃ㆍ荊芥穗ㆍ赤芍藥ㆍ甘草 各一錢, 白朮 五分. 右剉, 作一貼, 入薄荷 七葉, 水煎服. 《直指》
EP	白朮除濕湯
SS	治中焦有熱, 午後發熱, 尿黃沈困, 及汗後發熱, 白朮 一錢三分, 生地黃ㆍ地骨皮ㆍ澤瀉ㆍ知母 各一錢, 赤茯苓ㆍ人參ㆍ柴胡ㆍ甘草 各八分. 右剉, 作一貼, 水煎服. 《東垣》
EP	旣濟淸神散
SS	治中焦熱, 淸上實下. 桔梗ㆍ黃芩ㆍ赤茯苓ㆍ川芎ㆍ梔子ㆍ當歸ㆍ羌活ㆍ白朮 各一錢, 知母ㆍ薄荷ㆍ甘草 各五分. 右剉, 作一貼, 煎水, 調蜜一匙服. 《奇效》
DD	下焦熱
ZZ	宜用大承氣湯方見寒門ㆍ立效散ㆍ八正散方見小便ㆍ五苓散方見寒門ㆍ防風當歸飮子ㆍ黃柏丸ㆍ回金丸ㆍ佐金丸.
EP	立效散
SS	治下焦結熱, 小便赤黃淋痛. 瞿麥 四錢, 梔子(炒) 二錢, 甘草 一錢. 右剉, 作一貼, 入連根葱白 七箇, 生薑 七片, 燈心 五十莖, 同煎服. 《綱目》
EP	五苓散
SS	治腎氣內虛, 邪熱流入於腎經, 尺脈洪大, 小便頻澁, 赤濁而痛. 宜以瞿麥ㆍ燈心煎湯, 調五苓散, 滲泄其熱, 則勿藥有喜. 方見寒門《直指》
EP	防風當歸飮子
SS	瀉心肝火, 補脾腎陰, 治風熱, 燥熱, 濕熱, 補虛之良劑也. 滑石 三錢, 柴胡ㆍ人參ㆍ赤茯苓, 甘草 各一錢, 大黃ㆍ當歸ㆍ赤芍藥ㆍ防風 各五分. 右剉, 作一貼, 入薑 三片, 水煎服. 《丹心》
SS	大黃瀉陽明之濕熱, 從大便出, 滑石降三焦之妄火, 從小便出, 黃芩以凉膈, 防風以淸頭目, 人參ㆍ甘草以補氣, 當歸ㆍ芍藥以補血. 無半味辛香, 燥熱之謬藥也. 《丹心》
EP	黃柏丸
SS	去腎經火, 燥下焦濕, 及陰火氣從臍下起者. 黃柏 一味(炒褐色), 爲末水丸, 服之空心. 《入門》
SS	一名大補丸. 《正傳》
EP	回金丸
SS	伐肝火. 黃連 六兩, 吳茱萸 一兩. 右爲末, 蒸餠和丸梧子大. 空心白湯下三五十丸. 《丹心》
SS	一名萸連丸. 《入門》
EP	佐金丸
SS	佐肺金, 以伐肝木之火. 片芩 六兩, 吳茱萸 一兩. 右末, 蒸餠丸, 服如上法. 《入門》


CC	通治三焦火
ZZ	宜用三黃湯ㆍ三黃元方見下ㆍ三補丸ㆍ加味金花丸ㆍ淸心丸ㆍ大金花丸ㆍ黃連解毒湯方見寒門ㆍ防風通聖散方見風門ㆍ淸火湯.
DP	三補丸
SS	去三焦積熱, 瀉五藏火. 黃芩ㆍ黃連ㆍ黃柏 各等分. 右爲末, 蒸餠和丸梧子大, 空心, 白湯下五七十丸. 《丹心》
DP	加味金花丸
SS	瀉三焦火, 止嗽化痰, 淸頭目. 黃連ㆍ黃柏ㆍ黃芩(幷酒炒)ㆍ梔子 各一兩, 大黃煨ㆍ人參ㆍ半夏ㆍ桔梗 各五錢. 右爲末, 滴水爲丸梧子大, 茶淸下三十丸. 《必用》
DP	淸心丸
SS	治三焦熱. 黃柏(生) 二兩, 天門冬ㆍ麥門冬 各一兩, 黃連 五錢, 龍腦 一錢. 右爲末, 蜜丸梧子大. 臨臥, 薄荷湯呑下一二十丸. 《元戌》
DP	大金花丸
SS	治三焦火熱. 黃連ㆍ黃柏ㆍ黃芩ㆍ大黃 各等分. 右爲末, 水丸小豆大. 溫水下二三十丸. 《宣明》
SS	去大黃, 加梔子, 名曰, 梔子金花丸. 又名, 旣濟解毒丸. 《宣明》
DP	淸火湯
SS	治三焦熱. 大黃(酒蒸) 一錢半, 桔梗ㆍ玄參 各一錢二分, 連翹ㆍ梔子(炒)ㆍ芒硝ㆍ片芩(酒炒)ㆍ黃連(酒炒)ㆍ貝母ㆍ天花粉ㆍ獨活ㆍ前胡ㆍ柴胡ㆍ赤茯苓ㆍ枳殼 各一錢, 薄荷ㆍ羌活ㆍ川芎 各八分, 防風 六分, 甘草 四分. 右剉, 分作二貼, 水煎服. 《醫鑑》


CC	積熱
ZZ	藏府積熱, 頰赤煩渴, 口舌生瘡, 五心煩躁, 便尿秘澁, 或溫壯連滯, 致生瘡癤癰疽. 《得效》
ZZ	欲去積熱, 三黃湯元第一藥耳. 凡熱皆出於心, 熱甚則能傷血. 熱出於心, 洗心散方見上所不可闕, 熱能傷血, 四順淸涼飮方見上又不可無也. 若酒後之麪, 飯後之酒, 最易生熱, 又當防於未然. 《直指》
ZZ	積熱, 宜用三黃湯ㆍ三黃元ㆍ加減三黃元方見消渴ㆍ涼膈散ㆍ紫雪ㆍ紅雪通中散ㆍ妙香丸.
DP	三黃元
SS	治三焦積熱. 大黃(煨)ㆍ黃芩ㆍ黃連 各等分. 右爲末, 蜜丸梧子大, 熟水下三五十丸, 空心. 《宣明》
DP	三黃湯
SS	治同上. 以三黃元材, 每取一錢半, 剉作一服, 水煎服. 《宣明》
DP	凉膈散
SS	治積熱煩躁, 口舌生瘡, 目赤頭昏, 腸胃燥澁, 便尿秘結. 連翹 二錢, 大黃ㆍ芒硝ㆍ甘草 各一錢, 薄荷ㆍ黃芩ㆍ梔子 各五分. 右剉, 作一貼, 入靑竹葉 七片, 蜜少許, 同煎至半, 入硝去滓服. 《局方》
DP	紫雪
SS	治一切積熱, 口舌生瘡, 狂易呌走, 內外煩熱不解, 及野道熱毒. 黃金 十兩, 寒水石ㆍ石膏 各四兩八錢, 玄參 一兩六錢, 犀角ㆍ羚羊角 各一兩, 甘草 八錢, 升麻 六錢, 沈香ㆍ木香ㆍ丁香 各五錢. 以水五升先煮黃金及二石, 至三升, 入諸藥, 再煎至一升, 去滓, 入芒硝 三兩二錢, 慢火煎, 以柳枝不住手攪, 候欲凝, 入磁盆中, 更下朱砂ㆍ麝香末 各三錢, 急攪不住, 候冷, 凝成紫雪, 每取一錢, 細細嚥之, 或以井水調下一錢. 《入門》
DP	紅雪通中散
SS	治積熱, 除毒熱, 開三焦, 利五藏, 口瘡, 重舌, 喉閉, 腸癰等證. 朴硝 八兩, 蘇木 六錢, 黃芩ㆍ升麻ㆍ羚羊角 各三錢, 赤芍藥ㆍ人參ㆍ檳榔ㆍ枳殼ㆍ竹葉ㆍ木香ㆍ甘草 各二錢, 梔子ㆍ葛根ㆍ木通ㆍ桑白皮ㆍ藍葉ㆍ大靑 各一錢半, 朱砂 一錢, 麝香 五分. 右除朴硝ㆍ朱砂ㆍ麝香外, 細剉, 以水二升五合, 同煎至 九合, 濾去滓, 煎沸, 下朴硝, 以柳枝不住手攪. 候凝, 次下朱砂ㆍ麝香末, 盛磁器中. 經宿卽成, 每取一二錢, 新汲水調下. 《局方》
DP	妙香丸
SS	治積熱潮熱, 解五毒. 朱砂 九錢, 牛黃ㆍ龍腦ㆍ膩紛ㆍ麝香 各三錢, 巴豆 三十二箇(去皮心膜炒去油熟硏), 金箔 九片. 右合硏勻, (煉)黃蠟 六錢, 入白沙蜜少許和勻, 兩作三十丸. 每用一丸, 米飮, 或涼水呑下, 取轉下一切惡毒涎. 如要藥速行, 以鍼刺一眼子, 冷水浸, 少時服, 其效更速. 《局方》
SS	此疏決腸胃, 制伏木火之劑也. 《丹心》


CC	骨蒸熱
ZZ	蒸病有五. 一曰骨蒸, 其根在腎. 二曰脈蒸, 其根在心. 三曰皮蒸, 其根在肺. 四曰外蒸, 其根在脾. 五曰內蒸, 其根在五藏六府. 蒸病皆因陰氣不足, 血氣不榮, 骨髓枯竭而得之. 腎主骨, 以其先從骨熱, 故曰骨蒸. 《類聚》
ZZ	凡人嗜慾無節, 勞傷過度, 眞水枯竭, 陰火上炎, 而發蒸蒸之燥熱, 古方名曰蒸病. 其證咳嗽發熱, 咯血吐痰, 白濁白淫, 遺精盜汗, 精神恍惚, 日漸尫羸, 漸成勞劇. 《正傳》
ZZ	肺蒸, 鼻乾.
ZZ	大腸蒸, 右鼻孔痛.
ZZ	皮蒸, 舌白唾血.
ZZ	膚蒸, 昏昧嗜臥.
ZZ	氣蒸, 鼻乾喘促氣熱.
ZZ	心蒸, 舌乾.
ZZ	小腸蒸, 下脣焦.
ZZ	血蒸, 髮焦.
ZZ	脈蒸, 唾白浪語, 脈緩急不調.
ZZ	脾蒸, 脣焦.
ZZ	胃蒸, 舌下痛.
ZZ	肉蒸, 食無味而嘔, 煩躁不安.
ZZ	肝蒸, 眼黑.
ZZ	膽蒸, 眼白失色.
ZZ	筋蒸, 爪甲焦.
ZZ	三焦蒸, 乍熱乍寒.
ZZ	腎蒸, 兩耳焦.
ZZ	膀胱蒸, 右耳焦.
ZZ	腦蒸, 頭眩熱悶.
ZZ	髓蒸, 髓枯骨中熱.
ZZ	骨蒸, 齒黑腰痛, 足逆冷.
ZZ	臀蒸, 肢細趺腫, 藏府皆熱.
ZZ	胞蒸, 小便黃赤. 俱宜五蒸湯ㆍ五蒸丸ㆍ麥煎散ㆍ地骨皮散ㆍ鱉甲飮ㆍ補天丸ㆍ逍遙散方見婦人ㆍ地仙散ㆍ團魚散.
ZZ	骨蒸發熱, 積病最多. 先服荊蓬煎元方見積聚, 後服淸骨散, 暗含妙理. 《丹心》
ZZ	婦人骨蒸, 四物湯, 加地骨皮ㆍ牧丹皮煎服. 牧丹皮瀉包絡火, 地骨皮瀉腎火.
ZZ	骨蒸, 用柴前梅連散ㆍ人參淸肌散. 《丹心》
ZZ	氣血虛甚, 發熱成勞, 補天丸, 加骨蒸藥佐之, 知母ㆍ黃柏ㆍ地骨皮ㆍ麥門冬ㆍ秦芃ㆍ靑蒿ㆍ鱉甲ㆍ石膏ㆍ竹葉ㆍ烏梅之類, 是也. 《正傳》
DD	骨蒸不治證
ZZ	骨蒸之極, 聲嗄, 咽痛, 面黧, 脈躁, 直視, 汗出如珠, 喘乏氣促, 皮焦, 脣反, 皆爲不治之證. 《玄珠》
ZZ	其或骨間有熱, 以至四肢緩弱不擧, 此則骨痿. 欲斯疾之有瘳也, 艱哉. 《直指》
DP	五蒸湯
SS	治骨蒸, 潮熱, 脈數, 口乾煩躁. 石膏 二錢, 生地黃ㆍ乾葛 各一錢半, 人參ㆍ知母ㆍ黃芩ㆍ赤茯苓 各一錢, 甘草(生) 五分. 右剉, 作一貼, 入竹葉 七片, 粳米 一合, 小麥 二合, 同煎服. 《綱目》
DP	五蒸丸
SS	治同上. 靑蒿(童便浸)ㆍ地骨皮ㆍ生地黃ㆍ石膏 各一兩, 當歸 七錢, 胡黃連 五錢, 鱉甲 一片. 右爲末, 蜜丸梧子大. 每七十丸, 小麥煎湯下. 《入門》
DP	麥煎散
SS	治骨蒸, 黃瘦, 口臭, 肌熱, 盜汗. 赤茯苓ㆍ當歸ㆍ乾漆ㆍ鱉甲(醋灸)ㆍ常山ㆍ大黃煨ㆍ柴胡ㆍ白朮ㆍ生地黃ㆍ石膏 各一兩, 甘草 半兩. 右麤末, 每服三錢, 小麥 五十粒, 同煎服. 《宣明》
DP	地骨皮散
SS	治骨蒸潮熱. 地骨皮ㆍ秦芃ㆍ柴胡ㆍ枳殼ㆍ知母ㆍ當歸ㆍ鱉甲(醋灸) 各一錢, 川芎ㆍ甘草 各五分. 右剉, 作一貼, 入桃ㆍ柳枝 各七寸, 薑 三片, 烏梅 一箇, 同煎服. 《直指》
SS	一名鱉甲飮. 《醫鑑》
DP	補天丸
SS	治陰虛骨蒸, 發熱羸瘦. 紫河車(洗淨以布絞乾), 用補腎丸方見虛勞藥末, 擣細焙乾再硏爲末. 酒煮米糊和丸梧子大, 每服七八十丸, 夏加五味子. 《丹心》
DP	地仙散
SS	治骨蒸肌熱, 一切虛煩. 地骨皮 四錢, 防風 二錢, 人參ㆍ甘草ㆍ薄荷 各一錢. 右剉, 作一貼, 入竹葉 五片, 薑 三片, 水煎服. 《經驗》
SS	一方, 有麥門冬 一錢, 烏梅 一箇, 無薄荷.
SS	人年四十以下, 患勞怯, 且不必補, 只先退潮熱, 調理可愈. 此方退熱如神. 《必用》
DP	團魚散
SS	治骨蒸, 潮熱咳嗽. 貝母ㆍ前胡ㆍ知母ㆍ杏仁ㆍ柴胡 各等分, 團魚 二箇鱉也. 右藥同團魚煮, 魚熟提起, 去頭取肉連汁食之. 却將前藥焙乾爲末, 就用團魚裙甲及骨, 更煮汁一盞, 和藥爲丸梧子大, 煎黃芪湯方見虛勞呑下. 病安, 仍服黃芪益損湯方見虛勞調理. 《得效》
DP	淸骨散
SS	初覺五心煩熱, 欲成勞瘵骨蒸如神. 生地黃ㆍ柴胡 各二錢, 熟地黃ㆍ人參ㆍ防風 各一錢, 薄荷 七分, 秦芃ㆍ赤茯苓ㆍ胡黃連 各五分. 右剉, 作一貼, 水煎服. 《入門》
DP	柴前梅連散
SS	治骨蒸勞熱, 久而不痊, 三服除根. 柴胡ㆍ前胡ㆍ烏梅ㆍ胡黃連 各二錢. 右剉, 作一貼, 取童尿二盞, 猪膽 一枚, 猪脊髓 一條, 韭白 半錢, 煎至一盞, 去滓服. 《丹心》
SS	此劫劑也. 胃虛者, 量用之. 《丹心》
DP	人參淸肌散
SS	治虛勞骨蒸, 潮熱無汗. 人參ㆍ白朮ㆍ白茯苓ㆍ赤芍藥ㆍ當歸ㆍ柴胡ㆍ葛根ㆍ半夏麴 各一錢, 甘草 五分, 右剉, 作一貼, 入薑三棗二, 水煎服.
SS	一方, 有黃芩. 《丹心》


CC	五心熱
ZZ	五心煩熱者, 是火鬱於地中也. 四肢者, 脾土也. 心火下陷於脾土之中, 鬱而不得伸故也. 火鬱則發之, 是也. 《東垣》
ZZ	凡男女四肢熱, 肌熱, 筋熱, 骨髓中熱如燎, 捫之烙手, 此熱伏土中, 由血虛而得, 或過食冷物, 抑遏陽氣於脾土之中. 火鬱則發之, 宜升陽散火湯ㆍ火鬱湯. 《東垣》
ZZ	虛損, 手心脚心發熱不可當, 加減小柴胡湯主之. 《醫鑑》
ZZ	兩手大熱如火, 是爲骨厥. 見針灸
ZZ	五心之熱, 小兒傷食證也. 大人亦然. 《資生》
DP	升陽散火湯
SS	治火鬱, 及五心煩熱. 升麻ㆍ乾葛ㆍ羌活ㆍ獨活ㆍ白芍藥ㆍ人參 各一錢, 柴胡ㆍ甘草 各六分, 防風 五分, 甘草(生) 四分. 右剉, 作一貼, 水煎服. 《東垣》
SS	一名柴胡升麻湯. 《東垣》
DP	火鬱湯
SS	治同上. 羌活ㆍ升麻ㆍ乾葛ㆍ白芍藥ㆍ人參ㆍ柴胡ㆍ甘草 各一錢, 防風 五分. 右剉, 作一貼, 入怱白 三寸, 水煎服. 《東垣》
DP	加減小柴胡湯
SS	治手足心熱, 不可當. 本方, 加香附ㆍ黃連ㆍ前胡, 水煎服. 《醫鑑》
DP	一方
SS	治手足心熱神妙. 梔子ㆍ香附ㆍ蒼朮ㆍ白芷ㆍ半夏麴ㆍ川芎 各等分. 右末, 神麴糊丸服. 《丹心》


CC	潮熱
ZZ	潮熱者, 有時而熱, 不失其時. 寒熱者, 寒已而熱相繼而發, 至於發熱, 則無時而熱也. 《醫鑑》
ZZ	潮熱有時, 爲內傷, 爲虛, 潮熱無時, 爲外感, 爲實. 《入門》
ZZ	平朝潮熱者, 熱在行陽之分. 肺氣主之, 故用白虎湯方見寒門, 以瀉氣中之火.
ZZ	日晡潮熱者, 熱在行陰之分, 腎氣主之, 故用地骨皮飮卽上東垣方地骨皮散也, 以瀉血中之火. 《正傳》
ZZ	氣虛, 有汗潮熱, 宜補中益氣湯方見內傷.
ZZ	氣虛, 無汗潮熱, 宜人參淸肌散方見上.
ZZ	血虛, 有汗潮熱, 宜人參養榮湯方見虛勞.
ZZ	血虛, 無汗潮熱, 宜茯苓補心湯方見血門.
ZZ	氣血兩虛, 無汗潮熱, 宜茯苓補心湯.
ZZ	氣血兩虛, 有汗潮熱, 宜加減逍遙散.
ZZ	血虛, 夜分潮熱, 宜四物二連湯.
ZZ	參蘇飮, 大解潮熱, 將欲成勞, 痰咳喘熱最效. 方見寒門《醫鑑》
DP	加減逍遙散
SS	治子午潮熱. 逍遙散本方方見婦人, 加胡黃連ㆍ麥門冬ㆍ地骨皮ㆍ黃芩ㆍ秦芃ㆍ木通ㆍ車前子 各等分. 右剉, 入燈心一撮, 同煎服. 《醫鑑》
DP	四物二連湯
SS	治夜分潮熱. 四物湯本方, 加黃連ㆍ胡黃連 各等分. 右剉, 同煎服. 《醫鑑》


CC	虛煩
ZZ	心虛則煩心. 又肝腎脾虛, 亦煩心. 經曰, 夏脈者, 心也. 不及則令人煩心. 又云, 肝虛腎虛脾虛, 皆令人體重煩寃, 是知煩多生於虛也. 盖金攻肝虛, 土攻腎虛, 木攻脾虛, 而爲煩也. 《綱目》
ZZ	虛煩者, 心胸煩擾而不寧也. 內經曰, 陰虛則內熱, 今之虛煩, 多是陰虛生內熱所致. 虛勞之人, 腎虛心旺, 及傷寒吐下後, 霍亂吐瀉後, 津液枯竭, 多有虛煩之證. 《醫鑑》
ZZ	獨熱者, 虛煩也. 與傷寒相似, 但頭身不痛, 脈不緊數爲異. 宜竹葉石膏湯. 方見寒門《保命》
ZZ	虛煩自利, 手足冷, 宜用旣濟湯. 《入門》
ZZ	虛煩, 宜橘皮湯ㆍ人參竹葉湯ㆍ淡竹茹湯.
DP	旣濟湯
SS	治霍亂後, 虛煩自利, 手足冷. 卽竹葉石膏湯, 去石膏, 加炮附子 二錢也. 《入門》
DP	橘皮湯
SS	治虛煩. 橘皮 三錢, 靑竹茹ㆍ甘草 各一錢, 人參 五分. 右剉, 作一貼, 入薑三, 棗二, 煎服. 《活人》
DP	人參竹葉湯
SS	治虛煩. 石膏ㆍ麥門冬 各二錢, 半夏 一錢, 人參ㆍ甘草 各五分, 竹葉 七片. 右剉, 作一貼, 入薑 五片, 粳米 一撮, 同煎服. 《丹心》
DP	淡竹茹湯
SS	治心虛煩悶. 麥門冬ㆍ小麥 各二錢, 半夏 一錢半, 人參ㆍ白茯苓 各一錢, 甘草 五分. 右剉, 作一貼, 入薑 五片, 棗 二枚, 靑竹茹 一塊, 煎服. 《三因》


CC	上升之氣屬火
ZZ	病人自言, 冷氣從下而上者, 非眞冷氣也. 此上升之氣, 自肝而出, 中挾相火, 自下而上, 其熱爲甚. 自覺其冷者, 此火極似水, 積熱之甚也. 陽亢陰微, 故見此證. 冷生氣者, 出於高陽生之謬言也. 《丹心》
ZZ	氣從左邊起者, 肝火也. 氣從臍下起者, 陰火也. 氣從脚下起, 入腹如火者, 乃虛之極也. 盖火起于九泉之下, 十不救一. 《丹心》
ZZ	凡氣有餘便是火, 不足者是氣虛. 《丹心》
ZZ	氣從左邊起, 宜回金丸方見上ㆍ當歸龍薈丸方見五臟. 氣從臍下起, 宜黃柏丸方見上ㆍ坎离丸方見下. 氣從脚下起, 宜用四物湯, 加黃柏ㆍ知母(幷鹽炒), 或滋陰降火湯方見下, 外用附子末, 津調罯涌泉穴, 引下其熱. 《丹心》


CC	惡熱惡寒
ZZ	惡熱非熱, 明是虛證. 惡寒非寒, 明是熱證. 《丹心》
ZZ	經曰, 陰虛卽發熱. 夫陽在外, 爲陰之衛, 陰在內, 爲陽之守. 精神外馳, 嗜慾無節, 陰氣耗散, 陽無所附, 遂致浮散於肌表之間而惡熱, 當作陰虛治之. 《內經》
ZZ	經曰, 惡寒戰慄, 皆屬於熱. 原病式曰, 病熱而反覺自冷, 實非寒也. 古人遇戰慄之證, 有以大承氣下燥糞而愈者, 明是熱證耳. 《內經》
ZZ	惡寒者, 雖當炎月, 若遇風霜, 重綿在身, 自覺凜凜戰慄, 惡寒之甚也. 《內經》
ZZ	痼冷之病, 豈非身惡寒而口喜熱之病耶. 殊不知濕痰積中, 抑遏陽氣不得外泄, 身必惡寒. 劉河間曰, 火極似水, 故見此證也. 宜吐出痰涎, 苦參ㆍ赤小豆爲末, 虀水調服, 探吐之後, 用川芎ㆍ南星ㆍ蒼朮ㆍ酒芩爲末, 神麴糊丸服. 《丹心》
ZZ	陽虛惡寒, 四君子湯方見氣門, 減茯苓, 倍加黃芪ㆍ桂枝, 或加附子少許. 陰虛惡寒發熱, 二陳湯, 合四物湯, 加知母ㆍ黃柏ㆍ地骨皮. 《入門》
DD	陰虛惡熱
ZZ	一人脚自踝以下常覺熱, 冬不可加綿於上, 常誇稟質壯, 不怕冷. 予曰此足三陰之虛, 宜早斷慾事, 以補養陰血, 庶乎可免. 彼笑而不答, 年近五十, 患痿而死. 《丹心》
DD	積熱惡寒
ZZ	一婦人, 身冷惡寒, 六月重裘猶覺寒, 泄注不止, 脈如橫繩有力. 予以凉布熨心, 以新汲水淋之, 其人呼呌殺人. 猶不止, 連灌三 四十桶, 大戰汗出, 昏困一二日而所苦皆除. 漢華佗, 北齊徐文伯, 亦治痼寒人, 候冬寒月, 以冷水發之, 此其法也. 《子和》
DD	亡血致惡寒發熱
ZZ	病人脈微而澁者, 其人亡血, 病當惡寒, 後乃發熱, 無休止時. 夏月盛熱, 欲着複衣, 冬月盛寒, 欲裸其身, 所以然者, 陽微則惡寒, 陰弱則發熱. 此醫發其汗, 令陽氣微, 又大下之, 令陰氣弱. 五月之時, 陽氣在表, 胃中虛冷, 以陽氣內微, 不能勝冷, 故欲着複衣. 十一月之時, 陽氣在裏, 胃中煩熱, 以陰氣內弱, 不能勝熱, 故欲裸其身. 又陰脈遲澁, 故知亡血也. 《仲景》


CC	陽虛外寒陽盛外熱
ZZ	黃帝問曰, 陽虛生外寒, 奈何. 岐伯曰, 陽受氣於上焦, 以溫皮膚分肉之間. 今寒氣在外, 則上焦不通, 上焦不通, 則寒氣獨留于外, 故寒慄.
ZZ	帝曰, 陽盛生外熱, 奈何. 岐伯曰, 上焦不通利, 則皮膚緻密, 腠理閉塞, 玄府不通, 衛氣不得泄越, 故外熱. 《內經》


CC	陰虛內熱陰盛內寒
ZZ	黃帝問曰, 陰虛生內熱, 奈何. 岐伯曰, 有所勞倦, 形氣衰少, 穀氣不盛, 上焦不行, 下脘不通, 胃氣熱, 熱氣熏胸中, 故內熱.
ZZ	帝曰, 陰盛生內寒, 奈何. 岐伯曰, 厥氣上逆, 寒氣積於胸中而不瀉, 不瀉則溫氣去. 寒獨留則血凝澁, 凝則脈不通, 其脈盛大以濇, 故中寒. 《內經》


CC	辨陽虛陰虛二證
ZZ	陽虛陰虛二證, 丹溪辨之明矣. 何則晝夜發熱, 晝重夜輕, 口中無味, 陽虛之證也. 午後發熱, 夜半則止, 口中有味, 陰虛之證也. 陽全陰半, 陽得以兼陰, 陰不得以兼陽, 自然之理也. 陽虛之證, 責在胃, 陰虛之證, 責在腎. 盖飢飽傷胃, 則陽氣虛矣. 房勞傷腎, 則陰血虛矣. 古人以飮食男女爲切要, 厥有旨哉. 以藥論之, 甘溫則能補陽氣, 苦寒則能補陰血. 如以四君子補氣, 四物補血, 是也. 若氣血兩虛, 但以甘溫之劑以補其氣, 氣旺則能生血也. 若只血虛而氣不虛, 則忌用甘溫之劑以補氣, 氣旺而陰血愈消矣. 故陽虛之與陰虛, 甘藥之與苦藥, 不可不愼也. 《方廣》
ZZ	氣虛熱, 升陽以散之, 四君子湯ㆍ補中益氣湯ㆍ或益胃升陽湯. 幷見內傷
ZZ	血虛熱, 滋陰以降之, 四物湯, 加芩ㆍ連ㆍ梔子, 或滋陰降火湯ㆍ坎离丸.
ZZ	氣血俱虛熱, 升陽滋陰兼用, 十全大補湯ㆍ人參養榮湯, 加知母ㆍ黃柏. 幷見虛勞《入門》
ZZ	血虛發熱, 宜當歸補血湯. 《東垣》
DP	當歸補血湯
SS	治肌熱大渴, 目赤面紅, 其脈洪大而虛, 重按全無. 經曰, 血虛發熱, 是也. 證似白虎, 惟脈不長實爲辨耳, 誤服白虎湯必死, 宜用此. 黃芪 五錢, 當歸 二錢. 右剉, 作一貼, 空心, 水煎服. 《東垣》
SS	一名歸芪湯. 《入門》


CC	飮酒發熱
ZZ	飮酒發熱, 黃連解毒湯, 加葛根主之. 方見寒門《仲景》
ZZ	因酒發熱, 用靑黛ㆍ瓜蔞仁爲末, 入薑汁. 每日服數匙, 三日而安. 《丹心》
ZZ	酒熱內鬱而惡寒者, 黃芪 一兩, 葛根 五錢, 水煎服, 大汗而愈. 《入門》
ZZ	凡發熱人, 極忌飮酒. 《入門》
ZZ	飮酒人發熱者, 難治, 不飮酒人, 因酒發熱者, 亦難治. 《丹心》


CC	滯血發熱
ZZ	其人脈澁, 必有潄水之證, 必有嘔惡痰涎之證, 必有兩脚厥冷之證, 亦有小腹結急之證, 或唾紅或鼻衄, 宜以柴胡ㆍ黃芩, 佐以川芎ㆍ白芷ㆍ桃仁ㆍ五靈脂, 更加大黃濃蜜, 使滯血一通, 黑物流利, 則熱不復作矣. 《直指》


CC	陰虛火動
ZZ	凡發熱, 咳嗽, 吐痰, 咯血, 午後至夜發熱, 面赤, 脣紅, 小便赤澁, 便是陰虛火動也. 《回春》
ZZ	潮熱, 盜汗, 咳嗽痰盛, 咯唾血, 氣力困怠, 形容消瘦, 腰痛脚痿, 遺精夢泄, 皆陰虛火動之證也. 《入門》
ZZ	陰虛火動, 宜滋陰降火湯ㆍ淸离滋坎湯, 後服滋陰淸化膏方見咳嗽ㆍ六味地黃丸方見五藏. 愈後, 用坎离旣濟丸, 乃收功保後之藥也. 《入門》
ZZ	四物湯, 加知母ㆍ黃柏(幷鹽水炒), 是降火補陰之妙劑. 甚者, 加龜板. 《丹心》
ZZ	陰虛火動, 宜滋陰降火湯ㆍ淸离滋坎湯ㆍ淸肺滋陰散ㆍ陰虛生內熱湯ㆍ補陰瀉火湯ㆍ補陰丸ㆍ六味地黃丸方見虛勞ㆍ坎离膏ㆍ先坎离丸ㆍ後坎离丸ㆍ坎离旣濟丸.
DP	滋陰降火湯
SS	治陰虛火動, 睡中盜汗, 午後發熱, 咳嗽痰盛, 咯唾血, 飮食少思, 肌肉消瘦, 將成勞瘵. 白芍藥 一錢三分, 當歸 一錢二分, 熟地黃ㆍ麥門冬ㆍ白朮 各一錢, 生地黃(酒炒) 八分, 陳皮 七分, 知母ㆍ黃柏(幷鹽水炒)ㆍ甘草(灸) 各五分. 右剉, 作一貼, 入薑 三片, 棗 二枚, 水煎服. 《回春》
DP	淸离滋坎湯
SS	治陰虛火動, 潮熱盜汗, 痰喘心荒. 熟地黃ㆍ生乾地黃ㆍ天門冬ㆍ麥門冬ㆍ當歸ㆍ白芍藥ㆍ山茱萸ㆍ山藥ㆍ白茯苓ㆍ白朮 各七分, 牧丹皮ㆍ澤瀉ㆍ黃柏ㆍ知母(幷蜜水炒)ㆍ甘草(灸) 各五分. 右剉, 作一貼, 水煎, 空心服. 《醫鑑》
DP	淸肺滋陰散
SS	治酒色傷肺, 久成陰虛火動, 咽喉生瘡, 失聲, 痰嗽, 喘急, 煩熱, 不睡, 少食. 生地黃 一錢半, 白芍藥 八分, 川芎ㆍ白朮(炒)ㆍ陳皮ㆍ黃柏(蜜炒)ㆍ知母ㆍ貝母ㆍ麥門冬ㆍ地骨皮 各五分, 白茯苓ㆍ款冬花ㆍ紫菀ㆍ遠志 各四分, 五味子ㆍ酸棗仁 各三分, 黃連(炒)ㆍ甘草(灸) 各二分. 右剉, 作一貼, 入薑 三片, 水煎, 調竹瀝 五匙溫服. 《醫鑑》
DP	陰虛生內熱湯
SS	治陰虛煩熱火動等證. 當歸ㆍ川芎ㆍ蒼朮ㆍ陳皮 各八分, 白朮ㆍ麥門冬ㆍ沙參 各七分, 白芍藥ㆍ梔子ㆍ天花粉 各六分, 玄參 五分, 黃柏 三分, 甘草 二分. 右剉, 作一貼, 入薑 三片, 水煎服. 久服, 去川芎, 冬月加破故紙. 《入門》
DP	補陰瀉火湯
SS	治陰虛火動, 潮熱盜汗, 痰嗽咯血, 脈沈數, 肌肉消瘦. 白芍藥ㆍ當歸ㆍ白朮 各一錢三分, 川芎ㆍ熟地黃ㆍ知母(蜜炒)ㆍ天門冬 各一錢, 黃柏(蜜炒)ㆍ陳皮 各七分, 生地黃(酒洗)ㆍ甘草(灸) 各五分, 乾薑(炒紫色) 三分. 右剉, 作一貼, 入薑 三片, 水煎服. 《明醫》
SS	一方, 無白朮, 名補陰散. 朮雖云在血從血, 在氣從氣, 其實不可與腎經藥同用. 王節齋, 以白朮入補陰內用, 恐高明者亦未及悟也. 宜去之. 《集略》
DP	補陰丸
SS	治陰虛火動. 凡人陰常不足, 陽常有餘, 故常補其陰, 使陰與陽齊則無病矣. 故補陰之藥, 自少至老, 不可缺也. 熟地黃 五兩, 黃柏(鹽酒炒褐色)ㆍ知母(酒炒)ㆍ龜板(酥灸) 各三兩, 瑣陽(酥灸)ㆍ枸杞子ㆍ白芍藥(酒炒)ㆍ天門冬 各二兩, 五味子 一兩, 乾薑(炒紫色) 四錢冬寒加至六錢. 右爲末, 煉蜜, 入猪脊髓 三條, 和勻丸如梧子, 每取八九十丸, 空心, 鹽湯, 或溫酒呑下. 《明醫》
DP	坎离膏
SS	治陰虛火動, 潮熱盜汗, 咯唾血, 欲成勞瘵疾. 黃柏ㆍ知母 各四兩, 生地黃ㆍ熟地黃ㆍ天門冬ㆍ麥門冬 各二兩, 杏仁 七錢, 胡桃仁ㆍ蜂蜜 各四兩. 右剉, 先將黃柏ㆍ知母, 以童尿三椀水三椀, 側柏葉 一杷, 煎至三四椀去滓. 又將天ㆍ麥門冬ㆍ生熟地黃, 入汁內, 添水二椀, 煎汁去滓, 再搗爛如泥, 另用水一二椀, 煎熬絞取汁, 入前汁. 將杏仁ㆍ胡桃仁, 用水擂爛濾汁, 再擂再濾至無滓, 同蜜, 入煎汁內, 火熬成膏, 入水內去火毒, 每服 三五匙, 以側柏葉湯調, 空心服, 忌銅鐵器. 《醫鑑》
DP	先坎离丸
SS	治虛火動, 遺精, 盜汗, 潮熱, 痰嗽. 黃柏ㆍ知母 等分, 用童便浸, 九蒸九曬九露爲末, 以地黃煎膏和丸梧子大, 每五七十丸, 空心, 鹽湯, 或溫酒下, 脾弱者, 山藥糊和丸. 《入門》
DP	後坎离丸
SS	治同上. 四物湯四味 各二兩, 加知母 四兩, 黃柏 八兩. 用鹽水ㆍ人乳ㆍ蜜水ㆍ淸酒, 浸黃柏 各二兩, 知母 各浸一兩, 過一宿, 取出知柏, 日曬夜露三晝夜, 入四物同爲末, 蜜丸梧子大. 空心, 鹽湯下八九十丸, 冬則溫酒下此藥. 取天一生水地二生火之意, 能升水降火. 《入門》
DP	坎离旣濟丸
SS	治陰虛火動, 勞損之疾. 當歸(酒洗) 六兩, 熟地黃ㆍ生地黃(酒洗)ㆍ天門冬ㆍ麥門冬ㆍ山茱萸ㆍ牛膝(酒洗) 各四兩, 白芍藥(酒洗)ㆍ五味子ㆍ山藥ㆍ龜板(酥灸) 各三兩, 知母(酒浸) 二兩, (鹽水浸) 二兩, 黃柏(酒炒) 三兩, (蜜水炒) 三兩, (鹽水炒) 三兩, 川芎 一兩. 右爲末, 蜜丸梧子大. 空心, 鹽湯下五六十丸. 《回春》
DD	陰虛火動者難治
ZZ	近世陰虛火動之疾, 十無一活, 何也. 盖其始也, 飮食如舊, 起居如常, 惟痰嗽一二聲, 自謂無恙, 諱疾忌醫, 滅身無悟, 及蔓延日久, 倒臥於床, 而堅氷已至, 不可復救. 余意揆之, 方疾之始, 必致謹於三事而後可, 三者維何. 一要遇明醫, 二要肯服藥, 三要守禁戒, 三者缺一, 不可治也. 《醫鑑》


CC	制火有方
ZZ	儒者立敎, 曰正心, 收心, 養心, 皆所以防此火之動於妄也. 醫者立敎, 曰恬澹虛無, 精神內守, 亦所以遏此火之動於妄也. 《丹溪》
ZZ	火不妄動, 動由於心, 靜之一字, 其心中之水乎. 《入門》
ZZ	神靜則心火自降, 慾斷則腎水自升. 《入門》


CC	退熱有法
ZZ	退熱之法, 全在淸心, 必用麥門冬ㆍ燈心草ㆍ白朮ㆍ茯苓. 盖心者, 一身之主宰, 而萬事之本根, 萬令從心. 心不淸則妄動而熱不退. 然熱能傷血, 血滯則氣鬱, 而熱愈不退. 退熱之法, 又在調血, 法用川芎ㆍ當歸. 若夫陽浮於外, 則當斂以降之, 法用參苓白朮散方見內傷, 薑ㆍ棗煎服. 《丹心》
ZZ	凡熱皆出於心, 心血不可不淸, 麥門冬不可缺也. 以燈心草爲引子. 《丹心》
ZZ	凡壯熱煩躁, 用柴胡ㆍ黃芩ㆍ大黃解利之. 其熱不退, 宜用黃芩ㆍ川芎ㆍ甘草ㆍ烏梅作劑, 入黃連ㆍ生地黃ㆍ赤茯苓, 入燈心一捻煎服, 其效甚速. 盖川芎ㆍ生地黃, 皆能調血, 心血一調, 其熱自退. 《直指》
ZZ	駱隆吉曰, 風火旣熾, 當滋腎水. 《東垣》


CC	臟腑瀉火藥
ZZ	君火者, 心火也. 可以濕伏, 可以水滅. 黃連之屬可以制之. 相火者, 龍火也. 不可以水滅, 惟從其性而伏之, 黃柏之屬可以降之. 《丹心》
ZZ	上焦熱, 用梔子ㆍ片芩.
ZZ	中焦熱, 用黃連ㆍ芍藥.
ZZ	下焦熱, 用黃柏ㆍ大黃. 《海藏》
ZZ	黃連瀉心火, 黃芩瀉肺火, 白芍藥瀉脾火, 柴胡瀉肝火, 黃連佐之. 知母瀉腎火.
ZZ	木通瀉小腸火, 條芩瀉大腸火, 柴胡瀉膽火, 黃連佐之. 石膏瀉胃火, 黃柏瀉膀胱火. 《東垣》
ZZ	主治各經熱藥. 肝氣柴胡, 血黃芩.
ZZ	心氣麥門冬, 血黃連.
ZZ	脾氣白芍藥, 血大黃.
ZZ	肺氣石膏, 血梔子.
ZZ	腎氣玄參, 血黃柏.
ZZ	膽氣連翹, 血柴胡.
ZZ	胃氣葛根, 血大黃.
ZZ	大腸氣連翹, 血大黃.
ZZ	小腸氣赤茯苓, 血木通.
ZZ	膀胱氣滑石, 血黃柏.
ZZ	包絡氣麥門冬, 血牧丹皮.
ZZ	三焦氣連翹, 血地骨皮. 《入門》


CC	通治火熱藥法
ZZ	除熱瀉火, 非甘寒不可也. 有大熱脈洪大, 服苦寒劑而熱不退者, 加石膏. 《東垣》
ZZ	火妄動夏月, 用益元散方見暑門鎭墜之妙. 《丹心》
ZZ	虛熱, 用荊芥ㆍ薄荷ㆍ梔子ㆍ黃芩, 實熱, 用大黃ㆍ芒硝. 《得效》
ZZ	實火可瀉, 黃連解毒湯之類, 虛火可補, 參ㆍ朮ㆍ(生)甘草之類. 《丹心》
ZZ	火盛者, 不可驟用寒涼, 必兼溫散. 《丹心》
ZZ	火急甚者, 必緩之, (生)甘草兼瀉兼緩. 參ㆍ朮亦可. 《丹心》
ZZ	火盛癲狂, 人壯氣實者, 可用正治, 氷水之類飮之. 人虛者, 飮以生薑湯, 若投氷水正致立死. 《丹心》
ZZ	補陰則火自降, 炒黃柏ㆍ生地黃之類. 《丹心》
ZZ	膀胱有火邪, 幷下焦有濕熱, 用防己ㆍ草龍膽ㆍ黃柏ㆍ知母之類. 《正傳》
ZZ	黃連ㆍ黃芩ㆍ白芍藥ㆍ柴胡ㆍ知母, 此皆苦寒之味, 能瀉五藏有餘之火耳. 若內傷勞倦, 爲陽虛之病, 以甘溫之劑除之, 如參ㆍ芪ㆍ甘草之屬. 若相火熾盛, 日漸煎熬, 爲血虛之病, 以甘寒之劑降之, 如當歸ㆍ地黃之屬. 若心火亢極, 爲陽强之病, 以鹹冷之劑折之, 如大黃ㆍ朴硝之屬. 若腎水受傷, 眞陰失守, 爲陰虛之病, 以壯水之主制之, 如生地黃ㆍ玄參之屬. 若命門火衰, 爲陽脫之病, 以溫熱之劑濟之, 如附子ㆍ乾薑之屬. 若胃虛食冷, 鬱遏陽氣, 爲火鬱之病, 以升散之劑發之, 如升麻ㆍ葛根之屬. 《丹心》
ZZ	火熱通治, 宜防風通聖散ㆍ黃連解毒湯.
DP	防風通聖散
SS	此方, 治熱風燥三者之總劑也. 盖風本於熱, 熱極則風生, 燥生於風, 風動則燥至, 其實一源流也. 此方能兼之. 其用防風ㆍ麻黃ㆍ薄荷ㆍ荊芥, 使熱邪從玄府出也. 梔子ㆍ滑石, 使熱邪從小便出也. 大黃ㆍ朴硝, 使熱邪從大便出也. 其餘, 黃芩散肺火, 連翹散心火, 石膏散胃火, 芍藥散脾火, 川芎ㆍ當歸和血潤燥, 白朮ㆍ甘草補脾和中, 桔梗開膈, 可謂善於處方也. 方見風門《丹心》
DP	黃連解毒湯
SS	通治火熱, 及大熱煩躁, 幷三焦實火. 本方方見寒門, 加連翹ㆍ柴胡ㆍ赤芍藥 各一錢. 右剉, 水煎服. 《回春》


CC	單方
XX	凡四十五種. 有單石膏丸ㆍ玉液丸ㆍ淸金丸ㆍ荊黃湯ㆍ柔金丸ㆍ山梔丸ㆍ甘豆湯.
DP	石膏
SS	除三焦火熱, 及胃熱, 身熱, 煩渴. 石膏 四兩, 甘草 二錢半. 硏如粉, 水服二錢, 日再. 亦治骨蒸熱.
SS	蒸病五曰內蒸, 所以言內者, 其根在五藏六府之中也. 骨肉自消, 食飮無味, 皮燥無光. 蒸盛之時, 四肢漸細, 足趺腫起, 宜服此藥, 以體涼爲度. 《本草》
SS	專治胃火, 及食積痰火. 煅爲末, 醋糊丸如菉豆. 米飮下三十丸, 名曰單石膏丸, 一名玉液丸. 《入門》
DP	生地黃
SS	治骨蒸熱. 取汁每服 一二合, 以體涼爲度. 或取汁, 投白粥攪勻, 空心服. 《本草》
DP	柴胡
SS	治熱勞, 骨節煩疼. 剉取三錢, 水煎服之. 《本草》
DP	薄荷
SS	治骨蒸熱勞. 煮取汁服, 或生擣取汁飮. 又取汁熬爲膏, 和衆藥服. 《丹心》
DP	知母
SS	治有汗骨蒸, 又瀉腎火. 水煮飮之, 或作丸服. 《本草》
DP	黃芩
SS	主熱毒骨蒸. 取片芩, 酒炒用能瀉肺火. 或以天門冬膏爲丸服, 名曰, 淸金丸.
SS	條芩能瀉大腸之火, 煎服, 丸服幷佳. 《丹心》
DP	黃連
SS	治一切熱, 血熱, 酒熱. 剉浸井水, 盛磁椀, 熏
DP	大黃
SS	蕩滌實熱, 血熱, 及藏府積熱.
SS	又治風熱生瘡癤. 大黃 二兩, 荊芥 四兩, 水煎服. 名荊黃湯. 《得效》
DP	靑蒿
SS	主骨蒸熱勞爲最. 水煮服之, 或作丸服幷佳. 《本草》
DP	地骨皮
SS	善解骨蒸, 肌熱. 能凉血凉骨. 剉取三錢, 水煎服, 日二三. 《湯液》
DP	桑椹
SS	治小腸熱, 及熱生瘡癤. 取黑椹, 擣取汁, 入瓦器熬成膏, 入煉蜜攪勻, 每服 二三匙. 《丹心》
DP	黃柏
SS	主五藏腸胃中結熱, 又瀉腎火及膀胱火. 作丸, 或煎服幷佳. 《本草》
DP	竹葉
SS	除煩熱. 水煎飮之.
SS	竹瀝, 能療胸中大熱煩悶. 取飮之. 《本草》
DP	梔子
SS	主積熱心躁, 又瀉三焦火. 水煎飮之.
SS	又取仁炒黑爲末, 麪糊和丸服. 名曰, 柔金丸. 若蜜和爲丸, 名曰山梔丸. 又能去心胸煩熱. 《入門》
DP	牡蠣
SS	去煩熱. 取肉作膾, 和薑ㆍ醋食之. 《本草》
DP	蜆肉
SS	去暴熱, 下熱氣. 和薑ㆍ醋生食. 《本草》
DP	蚌肉
SS	除煩, 解熱毒. 服如上法. 《本草》
DP	田螺
SS	去腹中結熱. 煮食飮汁佳. 《本草》
DP	䵷
SS	解勞熱及熱毒. 煮食飮汁佳. 此水中蛙也. 《本草》
DP	鱉
SS	除骨熱, 及骨節間勞熱. 取肉作臛, 和五味食之. 又甲灸黃爲末, 酒服 二錢. 《本草》
DP	蟹
SS	主胸中熱結. 生取黃, 和薑ㆍ醋食之. 《本草》
DP	烏梅
SS	治骨蒸, 去煩悶. 水煮作茶飮. 《本草》
DP	藕
SS	解熱毒, 除煩悶. 蒸食, 生食幷佳. 《本草》
DP	梨
SS	除客熱, 止心煩. 可常食之.
SS	風熱心煩, 取梨三枚切, 砂糖半兩, 水煎服, 不拘時. 《類聚》
DP	獼猴桃
SS	解煩熱, 去實熱. 取瓤和蜜作煎, 常食之. 《本草》
DP	脂麻油
SS	下熱毒甚良. 麻油 一合, 雞子兩枚, 芒硝 三錢, 攪服之, 少時卽瀉下. 《本草》
DP	黑豆
SS	去一切熱毒, 煩渴, 大小便秘澁. 黑豆 二合, 甘草 二錢, 生薑 七片, 水煎服, 名曰甘豆湯. 《入門》
DP	菉豆
SS	壓熱. 可煮食之, 作粥良.
SS	菉豆粉, 除熱毒. 《日用》
DP	甛瓜
SS	除煩熱. 去皮, 食後喫之. 《本草》
DP	西瓜
SS	淸心利小腸熱. 可常啖之. 《日用》
DP	冬瓜
SS	除積熱, 解毒熱, 止煩躁. 作虀可食之, 或擣絞取汁服之. 《本草》
DP	菘菜
SS	除胸中煩熱, 去邪熱. 作羹及虀葅食幷得. 《本草》
DP	苦菜
SS	主熱中痰. 作茹可常食. 《本草》
DP	蕨
SS	去暴熱. 可作茹食之. 《本草》
DP	水芹
SS	去伏熱. 作虀葅, 或煮食, 生食幷佳. 《本草》
DP	蜜
SS	若覺熱氣不和, 新汲水和蜜漿, 飮一椀卽安. 《本草》
DP	白鵝
SS	解五藏熱. 煮汁飮之, 食其肉. 《本草》
DP	白鴨
SS	除煩熱, 消毒熱. 和葱豉, 煮汁飮, 食其肉. 《本草》
DP	人屎
SS	主骨蒸熱. 取乾者, 燒令黑, 納水中澄淸, 飮一小升, 以差爲度. 《本草》
DP	人尿
SS	小便降火極速.
SS	陰虛火動, 蒸熱如燎, 諸藥不效, 取童子小便, 乘熱服之, 或和竹瀝ㆍ薑汁良. 《種杏》
DP	雞子
SS	心胸煩熱, 生呑雞子淸一枚.
SS	熱毒發, 雞子白三顆, 和蜜一合, 頓服卽差. 《本草》
DP	牛乳
SS	解熱毒, 除胸中熱. 生飮之良, 烏牛乳尤佳. 《本草》
DP	猪肚
SS	主骨蒸熱勞, 蒸熟食之. 猪膽亦好, 和水服之. 《本草》
DP	獺肉
SS	主骨蒸熱勞. 煮爛, 經露一宿, 明朝, 和醋ㆍ醬食之卽差. 猯肉亦同. 《本草》
DP	鼠肉
SS	主骨蒸勞極, 四肢羸瘦. 或水煮, 或燒食之, 勿令病人知. 《本草》


CC	鍼灸法
ZZ	骨蒸勞熱, 取膏肓ㆍ三里. 《綱目》
ZZ	骨蒸勞熱, 形氣未脫者, 灸崔氏四花穴, 無有不安. 《正傳》
ZZ	體熱勞瘦, 取魄戶. 《綱目》
ZZ	兩手大熱, 爲骨厥, 如在火中. 可灸涌泉 三壯, 或 五壯, 立安. 《海藏》
ZZ	骨蒸熱, 板齒乾燥, 取大椎, 灸之. 《綱目》
ZZ	身熱如火, 足冷如氷, 灸陽輔. 《易老》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇卷之四


BB	內傷


CC	食藥療病
ZZ	安身之本, 必須於食, 救疾之道, 惟在於藥. 不知食宜者, 不足以全生, 不明藥性者, 不能以除病. 故食能排邪而安藏府, 藥能恬神養性以資血氣. 爲人子者, 不可不知此二事. 是故君父有疾, 期先命食以療之, 食療不愈, 然後命藥. 故孝子深知食藥二性可也. 《千金》


CC	水穀爲養命之本
ZZ	天地間養人性命者惟五穀耳, 備土之德, 得氣之中和. 故其味淡甘而性和平, 大補而滲泄, 乃可久食而無厭, 是大有功於人者. 在藥則不然, 雖參ㆍ芪性亦偏, 況攻擊者乎. 《丹心》
ZZ	世俗以肉爲補性之物, 然肉無補性, 惟補陽. 而今之虛損者, 不在於陽而在於陰, 以肉補陰, 猶緣木而求魚也. 《丹心》
ZZ	諺有之曰, 人無根本, 水食爲命. 盖脾胃屬土, 主納水穀, 人之根本也. 《丹心》


CC	水穀之精化陰陽行榮衛
ZZ	食氣入胃, 濁氣歸心, 淫精於脈. 脈氣流經, 經氣歸於肺, 肺朝百脈, 輸精於皮毛. 毛脈合精, 行氣於府, 府精神明, 留於四藏, 氣歸於權衡, 權衡以平, 氣口成寸, 以決死生.
ZZ	飮入於胃, 游溢精氣, 上輸於脾. 脾散精, 上歸於肺, 通調水道, 下輸膀胱. 水精四布, 五經幷行, 合於四時五藏陰陽, 揆度以爲常也. 《內經》
ZZ	帝曰, 榮衛之行, 柰何. 伯高曰, 穀始入于胃, 其精微者, 先出于胃, 之兩焦, 以漑五藏, 別出兩行, 榮衛之道. 其大氣之薄而不行者, 積于胸中, 命曰氣海, 出于肺, 循咽喉, 故呼則出, 吸則入. 天地之精氣, 其大數常出三入一. 故穀不入, 半日則氣衰, 一日則氣少矣. 《靈樞》
ZZ	平人, 穀入於胃, 脈道乃行, 水入於經, 其血乃成. 水去則榮散, 穀消則衛亡, 榮散衛亡, 神無所依. 《綱目》
ZZ	水穀入胃, 其濁者爲渣滓, 下出幽門, 達大小腸而爲糞, 以出於穀道. 其淸者, 倏然而化爲氣, 依脾氣而上升於肺. 其至淸而至精者, 由肺而灌漑乎四體, 而爲汗涎津唾, 助血脈益氣力, 爲生生不息之運用也. 其淸中之濁者, 下入膀胱而爲尿, 以出乎小便耳. 其未入而在膀胱之外者, 尙爲濁氣, 旣入而在膀胱之內者, 卽化爲水也. 《正傳》


CC	內傷有飮食傷勞倦傷二因
ZZ	飮養陽氣, 食養陰氣. 飮食無過, 則入於口, 達於脾胃, 入於鼻, 藏於心肺, 氣味相承, 陰陽和調, 神乃自生. 盖精順五氣以爲靈, 若食氣相惡, 則傷其精神. 受五味以成體, 若食味不調, 則傷其形也. 《入門》
ZZ	夫胃爲淸純冲和之氣, 人之所賴以爲生者也. 若謀慮神勞, 動作形苦, 嗜慾無節, 思想不遂, 飮食失宜, 藥餌違法, 皆能致傷. 旣傷之後, 須用調補. 恬不知怪, 而乃恣意犯禁, 舊染之證尙未消遣, 方生之證與日俱積. 吾見醫藥將日不暇給, 而傷敗之胃氣無復完全之望, 去死近矣. 《東垣》
ZZ	王安道曰, 勞倦傷飮食傷, 二者不可混而爲一. 勞倦傷, 誠不足也. 飮食傷, 尤當於不足之中, 分其有餘不足也. 何者, 盖飢餓不飮食, 與飮食太過, 雖皆失節, 然必明其兩者之分. 夫飢餓不飮食者, 胃氣空虛, 此爲不足, 固失節也. 飮食自倍而停滯者, 胃氣受傷, 此不足之中兼有餘, 亦失節也. 《東垣》
ZZ	勞倦傷亦有二焉. 勞力純乎傷氣, 勞心兼傷乎血. 房勞傷腎, 與勞倦相似, 七情動氣, 脈與飮食無二.
ZZ	勞倦傷, 手按心口不痛, 飮食傷, 手按心口刺痛. 《入門》


CC	脈法
ZZ	趺陽脈浮而數, 浮則傷胃, 數則傷脾. 邪氣獨留心中卽飢, 邪熱不殺穀, 潮熱發渴.
ZZ	寸口脈弱而遲, 弱者, 衛氣微, 遲者, 榮中寒. 榮爲血, 血寒則發熱. 衛爲氣, 氣微者心內飢, 飢而虛滿, 不能食也.
ZZ	寸口脈弱而緩, 弱者, 陽氣不足, 緩者, 衛氣有餘. 噫而呑酸, 食卒不下, 氣塡於膈上也. 註曰, 胃中有未消穀, 故噫而呑酸.
ZZ	寸口脈緊, 胸中有宿食不化.
ZZ	脈緊如轉索無常者, 有宿食也. 《仲景》
ZZ	陽脈滑而緊, 滑則胃氣實, 緊則脾氣傷, 得食不消者, 此脾不和也.
ZZ	脈浮滑而疾者, 食不消, 脾不磨也. 《東垣》
ZZ	氣口緊盛, 爲傷於食, 食不消化, 浮滑而疾. 《脈訣》
ZZ	內傷勞役豁大不禁, 若損胃氣隱而難尋, 內傷飮食滑疾浮沈. 《脈訣》
ZZ	右寸氣口脈, 急大而數, 時一代而澁, 此飮食失節, 勞役過甚, 太過之脈也.
ZZ	右關胃脈損弱, 甚則隱而不見. 但內顯脾脈之大數微緩時一代, 此飮食不節, 寒溫失所之脈也.
ZZ	右關脈沈而滑, 此宿食不消之脈也. 《正傳》
ZZ	宿食不消, 則獨右關脈沈而滑. 經云, 脈滑者, 有宿食也. 《丹心》


CC	食傷證
ZZ	飮食自倍, 腸胃乃傷.
ZZ	水穀之寒熱, 感則害人六府.
ZZ	因而飽食, 筋脈橫解, 腸澼爲痔.
ZZ	陰之所生, 本在五味, 陰之五宮, 傷在五味. 註曰, 陰謂五藏也. 《內經》
ZZ	傷食之證, 氣口脈必緊盛, 胸膈必痞塞, 噫氣如敗卵氣臭, 亦有頭痛身熱, 但身不痛爲異耳. 《丹心》
ZZ	傷食因多飧. 飮食不能運化, 停於胸腹, 飽悶惡食不食, 噯氣作酸, 下泄臭屁, 或腹痛吐瀉. 重則發熱頭痛, 左手關脈平和, 右手關脈緊盛, 此傷食也.
ZZ	盖食物飽甚, 耗氣非一. 或食不下而上涌, 嘔吐以耗靈源, 或飮不消而作痰, 咯唾以耗神水. 大便頻數而泄, 耗穀氣之化生, 溲便滑利而濁, 耗源泉之浸潤. 至於精淸冷而下漏, 汗淋瀝而自泄, 莫不由食物之過傷, 滋味之太厚也. 《回春》
ZZ	凡飽則傷肺, 飢則傷氣. 《得效》


CC	食傷治法
ZZ	食者, 有形之物, 傷之則宜損其穀. 其次莫若消導. 丁香爛飯丸ㆍ枳朮丸之類主之. 稍重則攻化, 三稜消積丸ㆍ木香見睍丸之類主之. 尤重則或吐之, 或下之. 《丹心》
ZZ	夫飢餓不飮食, 與飮食太過, 雖皆失節, 然必明其兩者之分. 夫飢餓胃虛, 此爲不足, 飮食停滯者, 此爲有餘. 惟其不足故補益, 惟其有餘故消導, 人之盛衰不同. 又有物滯氣傷, 必須補益消導兼行者. 亦有物暫滯而氣不甚傷, 宜消導獨行, 不須補益者. 亦有旣停滯而復自化, 不須消導, 但當補益者. 易老枳朮丸, 東垣橘皮枳朮丸, 雖曰消導, 固有補益之意存乎其間. 若所滯之物, 非枳朮丸所能去, 則備急丸方見救急ㆍ煮黃丸, 當推逐而去之. 觀乎此, 則知消導補益之理矣. 《東垣》
ZZ	傷食則必惡食, 胸中有物. 宜導痰補脾, 二陳湯方見痰飮, 加白朮ㆍ山楂ㆍ川芎ㆍ蒼朮. 《丹心》
ZZ	補脾胃藥內必用心經藥, 盖火能生土故也. 古方用益智仁, 正是此意. 《丹心》
ZZ	傷寒物者, 半夏ㆍ神麴ㆍ乾薑ㆍ三稜ㆍ蓬朮ㆍ巴豆之類主之. 傷熱物者, 枳實ㆍ白朮ㆍ靑皮ㆍ陳皮ㆍ麥芽ㆍ黃連ㆍ大黃之類主之. 《東垣》
ZZ	食傷有消導補益兩法, 當分而治之. 《東垣》
ZZ	有吐法下法, 詳見于下.


CC	食傷消導之劑
ZZ	食積在中下脘者, 宜下以逐之, 木香見睍丸ㆍ丁香脾積丸. 宿食吐下後未淨者, 紅元子方見積聚ㆍ保和丸ㆍ大安丸二方幷見積聚ㆍ平補枳朮丸卽竹瀝枳朮丸也. 方見痰飮.
ZZ	傷肉多腹脹, 三補丸方見火門, 加香附ㆍ半夏麴, 蒸餠和丸服. 《入門》
ZZ	宿食消化, 宜用枳朮丸ㆍ橘皮枳朮丸ㆍ木香枳朮丸ㆍ半夏枳朮丸ㆍ麴蘖枳朮丸ㆍ橘半枳朮丸ㆍ橘連枳朮丸ㆍ三黃枳朮丸ㆍ平胃散方見五藏ㆍ香砂平胃散ㆍ加味平胃散ㆍ棗肉平胃散ㆍ內消散ㆍ消滯丸ㆍ加減保和丸ㆍ七香元ㆍ枳實導滯丸ㆍ木香化滯湯ㆍ豆蔲橘紅散ㆍ香殼丸ㆍ二黃丸ㆍ三稜消積丸ㆍ穀神元. 《諸方》
ZZ	食麥多令人腹脹, 煖酒和薑汁, 飮一兩盃卽消. 《得效》
DP	枳朮丸
SS	治痞, 消食, 强胃. 白朮 二兩, 枳實(麩炒) 一兩. 右爲末, 荷葉裹燒飯和丸梧子大, 熟水下五七十丸至百丸.
SS	或爲人所勸勉, 過食致傷, 但服此, 令胃氣强, 不復傷也.
SS	本仲景方, 枳朮湯也. 至易老, 改爲丸, 名曰枳朮丸. 《東垣》
DP	橘皮枳朮丸
SS	治飮食不消, 心下痞悶. 本方, 加橘皮 一兩, 製法服法同上.
SS	用藥大法所貴, 服之强人胃氣令益厚, 雖猛食多食重食, 而不復致傷也.
SS	枳朮丸, 乃易老張先生之所制. 用白朮二兩以補脾, 枳實一兩以消痞, 至東垣, 加陳皮一兩以和胃. 一補一瀉, 簡而又當, 眞得立方之旨也. 《丹心》
DP	木香枳朮丸
SS	消飮食, 破滯氣. 本方, 加木香 一兩, 製法服法同上. 《東垣》
DP	半夏枳朮丸
SS	治傷冷食, 痰盛. 本方, 加半夏(薑製) 一兩, 製法服法同上. 《東垣》
DP	麴糵枳朮丸
SS	治食傷, 心胸滿悶不快. 本方, 加神麴(炒)ㆍ麥芽(炒) 各一兩. 製法服法同上. 《東垣》
DP	橘半枳朮丸
SS	治飮食傷痞悶. 本方, 加橘皮ㆍ半夏(薑製) 各一兩, 製法服法同上. 《東垣》
DP	橘連枳朮丸
SS	補脾, 和胃, 消食, 化痰, 瀉火. 白朮 三兩, 枳實(麩炒)ㆍ陳皮ㆍ黃連(酒浸炒) 各一兩. 右爲末, 荷葉煮湯打米糊, 和丸梧子大, 服法同上.
SS	張易老, 取白朮二兩以補脾, 枳實一兩以消痞, 取其補多而消少, 至東垣, 加橘皮一兩以和胃, 則補消相半也. 予用白朮三兩, 枳實ㆍ陳皮ㆍ黃連 各一兩, 乃補多消食, 又兼淸熱也. 《方廣》
SS	荷葉包飯爲丸, 恐不能盡荷葉之味, 不若以荷葉煮粥, 用之更妙. 《丹心》
SS	初未悟荷葉飯爲丸之理, 老年味之始得, 可謂奇矣. 夫荷葉之物, 中央空, 象震卦之體, 人感之, 生足少陽甲膽, 先化萬物之根蒂也. 飮食入胃, 榮氣上行, 卽少陽甲膽之氣也. 荷葉色靑, 形乃空, 象風木者也. 食藥感此氣之化, 胃氣何由不上升乎. 以爲引用, 可謂遠識深慮合於道也. 《東垣》
DP	三黃枳朮丸
SS	治傷肉食濕麪厚味之物, 悶亂不快. 黃芩 二兩, 黃連(酒炒)ㆍ大黃(煨)ㆍ神麴(炒)ㆍ白朮ㆍ陳皮 各一兩, 枳實(麩炒) 五錢. 右爲末, 湯浸蒸餠和丸菉豆大, 白湯呑下五七十丸. 《東垣》
DP	香砂平胃散
SS	治傷食. 蒼朮 二錢, 陳皮ㆍ香附 各一錢, 枳實ㆍ藿香 各八分, 厚朴ㆍ縮砂 各七分, 木香ㆍ甘草 各五分. 右剉, 作一貼, 薑三煎服. 《回春》
DP	加味平胃散
SS	治宿食不化. 平胃散本方一貼, 加神麴ㆍ麥芽(炒) 各七分也. 《丹心》
DP	棗肉平胃散
SS	消食, 和胃, 化痰. 蒼朮 八兩, 陳皮 四兩, 厚朴 三兩四錢, 甘草ㆍ大棗肉ㆍ生薑 各一兩六錢. 右剉碎, 水浸過藥上 半寸許, 煮令水乾焙擣爲末, 每服 二錢, 空心, 鹽湯點服. 《局方》
DP	內消散
SS	治傷食生冷硬物, 痞滿脹痛. 陳皮ㆍ半夏ㆍ白茯苓ㆍ枳實ㆍ山楂肉ㆍ神麴ㆍ縮砂ㆍ香附子ㆍ三稜ㆍ蓬朮ㆍ乾生薑 各一錢. 右剉, 作一貼, 水煎服. 《回春》
DP	消滯丸
SS	消食, 消酒, 消水, 消氣, 消痞, 消脹, 消腫, 消積, 消痛. 此藥消而不見, 嚮而不動, 其功甚捷. 黑丑(炒頭末) 二兩, 香附(炒)ㆍ五靈脂 各一兩. 右爲末, 醋糊和丸菉豆大, 薑湯呑下二三十丸. 《醫鑑》
DP	加減保和丸
SS	消食化痰, 扶脾胃氣. 白朮 二兩半, 山楂肉ㆍ香附子ㆍ厚朴ㆍ神麴ㆍ半夏ㆍ茯苓 各一兩半, 陳皮ㆍ連翹ㆍ蘿葍子ㆍ黃芩ㆍ黃連 各一兩, 蒼朮ㆍ枳實 各五錢. 右爲末, 薑汁糊和丸梧子大, 每七八十丸, 茶湯任下. 《丹心》
DP	七香元
SS	消食快膈, 和胃止痛. 香附子 二兩半, 三稜ㆍ蓬朮(幷醋煮焙)ㆍ木香ㆍ丁香ㆍ白檀香ㆍ甘松香ㆍ丁香皮ㆍ沈香ㆍ橘紅ㆍ縮砂ㆍ白豆蔲 各五錢. 右爲末, 米糊和丸菉豆大, 薑湯下三四十丸. 《直指》
DP	枳實導滯丸
SS	治傷濕熱之物, 不消作痞滿. 大黃 一兩, 枳實ㆍ神麴 各五錢, 茯苓ㆍ黃芩ㆍ黃連ㆍ白朮 各三錢, 澤瀉 二錢. 右爲末, 蒸餠和丸梧子大, 溫水下七八十丸. 《東垣》
SS	一名導氣枳實丸. 《入門》
SS	加木香ㆍ檳榔 各二錢, 名曰, 木香導滯丸. 《正傳》
DP	木香化滯湯
SS	治因憂食麪, 心下痞滿作痛. 半夏 一錢半, 草豆蔲ㆍ甘草 各一錢, 柴胡 七分, 陳皮ㆍ乾生薑ㆍ木香 各六分, 當歸尾ㆍ枳實 各四分, (酒)紅花 一分. 右剉, 作一貼, 薑五, 水煎服. 《東垣》
DP	豆蔲橘紅散
SS	化宿食, 溫脾胃. 木香ㆍ丁香 各一錢, 白豆蔲ㆍ人參ㆍ厚朴ㆍ白朮ㆍ神麴ㆍ乾生薑ㆍ半夏麴ㆍ橘紅ㆍ藿香ㆍ甘草(灸) 各五分. 右剉, 作一貼, 入薑三棗二, 水煎服. 《丹心》
DP	香殼丸
SS	消食化氣, 醒脾去痰. 靑皮ㆍ陳皮 各二兩, 枳殼 一兩, 香附子 七錢半, 蘿葍子ㆍ木香ㆍ三稜ㆍ蓬朮ㆍ神麴ㆍ麥芽ㆍ檳榔ㆍ枳實ㆍ山楂肉ㆍ草果 各五錢, 半夏(製) 一兩二錢半, 陳倉米 一升(巴豆肉二十箇, 同炒黃, 去巴豆不用). 右爲末, 醋糊和丸梧子大, 白湯下七八十丸. 《丹心》
DP	二黃丸
SS	治傷熱食, 痞悶不安. 黃芩 二兩, 黃連 一兩, 升麻ㆍ柴胡 各三錢, 枳實 五錢, 甘草 二錢. 右爲末, 蒸餠和丸菉豆大. 白湯或薑湯下五七十丸. 《入門》
DP	三稜消積丸
SS	治傷生冷物, 不消滿悶. 三稜ㆍ蓬朮ㆍ神麴 各七錢, 巴豆(和皮入米, 同炒黑焦, 去米)ㆍ靑皮ㆍ陳皮ㆍ茴香 各五錢, 丁香皮ㆍ益智仁 各三錢. 右爲末, 醋糊和丸梧子大, 薑湯下三四十丸. 《東垣》
DP	穀神元
SS	治宿食不消, 健脾益氣. 人參ㆍ縮砂ㆍ香附子ㆍ三稜ㆍ蓬朮(幷煨)ㆍ靑皮ㆍ陳皮ㆍ神麴(炒)ㆍ麥芽(炒)ㆍ枳殼 各等分. 右爲末, 米糊和丸梧子大, 米飮下三五十丸. 《得效》
DP	丁香爛飯丸
SS	治飮食傷. 香附子 一兩, 益智仁ㆍ丁香皮ㆍ縮砂ㆍ甘松ㆍ甘草 各六錢, 丁香ㆍ木香ㆍ三稜ㆍ蓬朮 各二錢. 右爲末, 蒸餠和丸菉豆大, 白湯下三五十丸. 《東垣》
DP	木香見睍丸
SS	治傷生冷食, 心腹滿痛. 荊三稜ㆍ神麴 各一兩, 荊三稜ㆍ草豆蔲 各五錢, 升麻ㆍ柴胡 各三錢, 木香 二錢, 巴豆霜 五分. 右爲末, 蒸餠和丸菉豆大, 白湯下三十丸. 《東垣》
SS	一名巴豆三稜丸. 《東垣》


CC	食傷補益之劑
ZZ	脾胃弱而飮食難任者, 不可一槪用剋伐之藥, 宜錢氏異功散補之, 自然能食. 設或嗜食大過, 傷脾痞滿者, 權用枳實丸卽枳實導滯丸, 勿多服. 《綱目》
ZZ	宿食吐下後氣虛, 宜補四君子湯方見氣門ㆍ六君子湯方見痰飮ㆍ補中益氣湯. 《入門》
ZZ	食傷胃弱, 宜用醒脾育胃湯ㆍ參朮健脾湯ㆍ七珍散ㆍ八珍散ㆍ健胃保和元ㆍ養脾丸ㆍ八味理中丸ㆍ滋脾丸ㆍ異功散方見五藏ㆍ健脾丸ㆍ參苓壯脾元ㆍ千金養脾元.
DP	錢氏異功散
SS	治脾胃虛弱, 飮食不進, 未能消化, 心胸痞悶. 人參ㆍ白朮ㆍ白茯苓ㆍ橘皮ㆍ木香ㆍ甘草 各一錢. 右剉, 作一貼, 入薑三棗二, 水煎服. 《綱目》
DP	醒脾育胃湯
SS	治中焦氣不足, 飮食不化, 虛痞呑酸. 人參ㆍ白朮ㆍ白茯苓 各一錢, 半夏ㆍ縮砂ㆍ白芍藥ㆍ麥芽ㆍ蒼朮ㆍ厚朴ㆍ藿香ㆍ陳皮 各八分, 枳實 五分. 右剉, 作一貼, 入薑三, 棗二, 水煎服. 《集略》
DP	參朮健脾湯
SS	健脾養胃, 運化飮食. 人參ㆍ白朮ㆍ白茯苓ㆍ厚朴ㆍ陳皮ㆍ山楂肉 各一錢, 枳實ㆍ白芍藥 各八分, 神麴ㆍ麥芽ㆍ縮砂ㆍ甘草 各五分. 右剉, 作一貼, 入薑三棗二, 水煎服. 《集略》
DP	七珍散
SS	補脾進食, 開胃養氣. 人參ㆍ白朮ㆍ黃芪(蜜灸)ㆍ白茯苓ㆍ山藥ㆍ粟米(微炒)ㆍ甘草(灸) 各等分. 右爲麤末, 每三錢, 入薑三, 棗二, 煎服. 《本事》
DP	八珍散
SS	治同上, 又治不思飮食. 前方加白扁豆(薑汁炒)一味也. 《本事》
DP	健胃保和元
SS	消導飮食, 有補有化, 不令傷脾. 白朮 二兩, 枳實ㆍ山楂肉ㆍ橘紅ㆍ麥芽 各一兩, 神麴ㆍ白豆蔲ㆍ木香 各五錢. 右爲末, 粳米飯和丸梧子大, 白湯下五七十九. 《集略》
DP	養脾丸
SS	治脾胃虛冷, 飮食不消, 或腹脹嘔泄. 乾薑ㆍ縮砂 各四兩, 甘草(灸) 三兩, 麥芽ㆍ白茯苓ㆍ人參ㆍ白朮 各一兩. 右爲末, 蜜和每一兩分作八丸, 每一丸, 薑湯嚼下. 《必用》
DP	八味理中丸
SS	治同上. 白朮 二兩, 甘草 一兩半, 人參ㆍ乾薑ㆍ縮砂ㆍ白茯苓ㆍ神麴ㆍ麥芽 各一兩, 製法服法同上. 《丹心》
DP	滋脾丸
SS	滋脾養胃, 消化飮食, 神麴(炒)ㆍ麥芽(炒)ㆍ半夏麴ㆍ陳皮ㆍ蓮肉ㆍ枳殼ㆍ縮砂ㆍ甘草 各一兩. 右爲末, 陳米飯和丸梧子大, 米飮呑下百丸. 《必用》
DP	健脾丸
SS	健脾胃, 進飮食, 消化水穀. 白朮 五兩, 白茯苓ㆍ白芍藥ㆍ半夏(薑製) 各三兩, 陳皮ㆍ神麴ㆍ山楂肉ㆍ當歸(酒洗)ㆍ川芎 各二兩. 右爲末, 煮荷葉湯作米糊和丸梧子大, 白湯下百丸. 《必用》
DP	參苓壯脾元
SS	治脾胃虛冷, 飮食不消, 面色萎黃, 肢體怠惰, 或因病氣衰食不復常. 人參ㆍ白朮ㆍ白茯苓ㆍ縮砂ㆍ神麴ㆍ麥芽ㆍ山藥ㆍ白扁豆ㆍ肉桂ㆍ乾薑ㆍ胡椒 各一兩. 右爲末, 蜜丸彈子大, 每一丸, 白湯嚼下. 溫酒亦可. 《局方》
DP	千金養脾元
SS	治脾胃虛寒氣弱, 不能消化飮食, 又療膈噎反胃. 枳實ㆍ陳皮ㆍ麥芽ㆍ三稜ㆍ蓬朮ㆍ茴香ㆍ白薑ㆍ肉豆蔲ㆍ縮砂ㆍ白茯苓ㆍ良薑ㆍ益智ㆍ胡椒ㆍ木香ㆍ藿香ㆍ薏苡仁ㆍ紅豆ㆍ白朮ㆍ丁香ㆍ山藥ㆍ白扁豆ㆍ桔梗ㆍ人參ㆍ神麴ㆍ甘草 各等分. 右爲末, 調和煉蜜丸彈子大. 細嚼, 白湯溫酒任下. 《局方》


CC	酒傷
ZZ	內經曰, 酒入於胃, 則絡脈滿而經脈虛. 脾主爲胃行其津液者也. 陰氣虛則陽氣入, 陽氣入則胃不和, 胃不和則精氣竭, 精氣竭則不營其四肢也.
ZZ	醉飽入房, 則氣聚脾中而不得散, 酒氣與穀氣相薄, 熱盛於中. 故熱遍於身, 內熱而尿赤也. 《內經》
ZZ	因而大飮則, 氣逆. 註曰, 飮多則肺布葉擧, 故氣逆而上奔也. 《內經》
ZZ	酒者, 五穀之津液, 米麴之華英, 雖能益人, 亦能損人. 何者, 酒有大熱大毒. 大寒凝海, 惟酒不氷, 是其熱也. 飮之, 昏亂易人本性, 是其毒也. 若辟風寒, 宣血脈, 消邪氣, 引藥勢, 無過於酒也. 若醉飮過度, 盆傾斗量, 毒氣攻心, 穿腸腐脇, 神昏錯謬, 目不見物, 此則喪生之本也. 《類聚》
ZZ	酒者, 大熱有毒, 氣味俱陽, 乃無形之物也. 若傷之, 止當發散, 汗出則愈矣. 其次莫如利小便, 使上下分消其濕可也. 葛花解酲湯主之. 《東垣》
ZZ	酒雖與水同體, 然傷於腸胃, 則升之不散, 降之不下, 鬱於氣分無形之位, 盖逐氣升降, 而半有消耗之矣. 今人飮醇酒則小便少, 此其可驗. 故治法, 宜汗宜利小便爲上策. 東垣以爲無形之物, 固不可, 後人以傷飮食同治, 亦不可. 《丹心》
ZZ	酒性雖熱, 體同於水. 今東垣乃謂飮者無形之氣, 此亦不能無疑也. 旣待發汗利小便以去之, 其可謂無形之氣乎. 《丹心》


CC	飮酒禁忌
ZZ	酒客病, 不可服桂枝湯. 得湯則嘔, 以酒客不喜甘故也. 凡甘物皆宜忌之. 《仲景》
ZZ	勿飮濁酒食麪, 使塞氣孔. 《入門》
ZZ	凡面白人, 不可多飮酒, 耗血故也. 《丹心》
ZZ	酒不過 三盃. 多則傷五藏, 亂性發狂. 《活人心》
ZZ	飮酒不欲過多, 多則速吐之爲佳.
ZZ	醉後不可强食, 或發癰疽.
ZZ	醉臥當風, 使人失音.
ZZ	醉飽不可走車馬及跳越.
ZZ	醉不可入房, 小者, 面䵟咳嗽, 大者, 傷絶藏脈損壽命. 《得效》
ZZ	酒雖可以陶性情通血脈, 自然招風敗腎爛腸腐脇, 莫過於此. 飽食之後, 尤宜忌之. 飮酒不宜麤及速, 恐傷破肺也. 當酒未醒, 大渴之際, 不可喫水及啜茶. 多被酒引入腎藏, 爲停毒之水, 令腰脚重墜, 膀胱冷痛, 兼水腫, 消渴, 攣躄之疾. 《活人心》


CC	酒毒變爲諸病
ZZ	醇酒之性, 大熱有大毒. 淸香美味, 旣適於口, 行氣和血, 亦宜於體. 由是飮者不自覺其過於多也. 不知酒性喜升, 氣必隨之, 痰鬱於上, 尿澁於下, 肺受賊邪, 金體必燥, 恣飮寒涼, 其熱內鬱, 肺氣得熱, 必大傷耗. 其始也病淺, 或嘔吐, 或自汗, 或瘡痍, 或鼻㾴, 或自泄, 或心脾痛, 尙可發散而去之. 及其久而病深, 則爲消渴, 爲黃疸, 爲肺痿, 爲內痔, 爲鼓脹, 爲失明, 爲哮喘, 爲勞嗽, 爲癲癎, 爲難明之疾. 倘非具眼, 未易處治, 可不謹乎. 《丹心》
ZZ	久飮酒者, 藏府積毒, 致令蒸筋, 傷神, 損壽. 《得效》


CC	酒病治法
ZZ	飮酒過多成病, 宜葛花解酲湯ㆍ酒蒸黃連丸ㆍ百杯丸ㆍ對金飮子ㆍ解酒化毒散ㆍ葛黃丸ㆍ升麻葛根湯. 中酒頭痛, 嘔吐眩暈, 補中益氣湯, 去白朮, 加半夏ㆍ白芍藥ㆍ黃芩ㆍ黃柏ㆍ乾葛ㆍ川芎. 或對金飮子, 加乾葛ㆍ赤茯苓ㆍ半夏 各一錢, 煎服. 《入門》
ZZ	酒後傷風, 身熱, 頭痛如破, 防風通聖散方見風門, 加黃連 二錢, 連鬚葱白 十根, 煎服立愈. 此藥能治傷酒熱毒. 《活人心》
ZZ	酒後煩渴, 飮五豆湯方見消渴最妙. 《丹心》
ZZ	善飮酒, 每朝長噯不吐者, 小調中湯方見痰飮最妙. 一月三五服亦可. 《入門》
ZZ	醉飽行房得病, 宜用人參散. 或致蓄血, 胃口作痛者, 宜大調中湯方見痰飮, 或八物湯方見虛勞, 加縮砂煎服. 《入門》


CC	醒酒令不醉
ZZ	酒醉, 宜以熱湯漱口, 盖其毒在齒也. 大醉則以熱湯於密室洗面數次, 梳頭數 十遍卽醒. 《丹心》
ZZ	酒食傷積, 或被人勸過傷. 以鹽花擦牙, 溫水漱下, 不過三次卽爲通快. 《醫鑑》
ZZ	一方, 靑皮炒 二兩, 葛根 一兩, 縮砂 五錢. 右爲細末, 濃茶調 一二錢, 服之能醒酒消食. 《丹心》
ZZ	醒酒不醉, 宜萬盃不醉丹ㆍ神仙不醉丹ㆍ醉鄕寶屑ㆍ益脾丸ㆍ龍腦湯ㆍ葛花散ㆍ三豆解酲湯.
DP	葛花解酲湯
SS	治飮酒過傷, 嘔吐痰逆, 手足戰搖, 精神昏亂, 飮食減少. 葛花ㆍ縮砂ㆍ白豆蔲 各五錢, 靑皮 三錢, 白朮ㆍ乾生薑ㆍ神麴ㆍ澤瀉 各二錢, 人參ㆍ猪苓ㆍ茯苓ㆍ橘皮 各一錢半, 木香 五分. 右爲末, 每三錢, 白湯調下, 得微汗則酒病去矣. 此盖不得已而用之, 豈可恃賴日日飮酒, 若頻服之, 損人天年. 《東垣》
DP	酒蒸黃連丸
SS	治傷酒過度, 腸胃積熱, 或吐血下血方見血門.
SS	一名小黃龍元. 《得效》
DP	百杯丸
SS	治酒停胸膈, 面色黃黑, 將成癖疾, 日漸羸瘦, 如欲飮者, 先服此則不醉. 生薑 一斤(去皮切片, 鹽二兩淹一宿焙乾), 橘紅ㆍ乾薑 各三兩, 蓬朮(炮)ㆍ三稜(炮)ㆍ甘草(灸) 各二錢, 木香ㆍ茴香(炒) 各一錢, 丁香 五十枚, 縮砂ㆍ白豆蔲 各三十粒, 益智仁 二十粒. 右爲末, 蜜和每一兩作五丸, 朱砂爲衣, 細嚼薑湯下. 《易老》
DP	對金飮子
SS	治酒食傷, 和胃消痰. 陳皮 三錢, 厚朴ㆍ蒼朮ㆍ甘草 各七分. 右剉, 作一貼, 薑 三片, 水煎服.
SS	加乾葛 二錢, 赤茯苓ㆍ縮砂ㆍ神麴 各一錢, 尤好. 《活人心》
DP	解酒化毒散
SS	治傷酒, 發熱煩渴, 尿赤澁. 滑石 四兩, 葛根 一兩二錢半, 甘草 七錢半. 右爲末, 冷水或熱湯調下二三錢, 日二三服. 《回春》
DP	葛黃丸
SS	治飮酒多積熱, 以致吐衄血, 垂死者. 方見血門
DP	升麻葛根湯
SS	治傷酒膈熱, 口瘡咽痛. 方見寒門
DP	人參散
SS	治飮酒房勞, 酒入百脈, 令人恍惚失常. 熟地黃 二錢, 人參ㆍ白芍藥ㆍ瓜蔞根ㆍ枳殼ㆍ茯神ㆍ酸棗仁ㆍ甘草 各一錢. 右剉, 作一貼, 水煎服. 《得效》
DP	萬盃不醉丹
SS	白葛根 四兩(鹽水浸一晝夜, 取出曬乾), 白果芽(卽銀杏內靑芽) 一兩(蜜水浸一日, 砂鍋內焙乾), 細芽茶 四兩, 菉豆花 四兩(陰乾), 葛花 一兩(童便浸七日焙), 陳皮 四兩(鹽水浸一日焙), 菊花蘂(未開口菊靑朶頭) 四兩, 豌豆花 五錢, 眞牛黃 一錢, 靑鹽 四兩(盛牛膽內煮一炷香同膽皮共用). 右爲細末, 用𫋓膽未詳疑是牛膽和丸梧子大, 飮酒半醉呑一丸, 其酒自解. 再飮時再服. 如此經年不醉. 《種杏》
DP	神仙不醉丹
SS	葛花ㆍ葛根ㆍ白茯苓ㆍ小豆花ㆍ木香ㆍ天門冬ㆍ縮砂ㆍ牧丹皮ㆍ人參ㆍ官桂ㆍ枸杞子ㆍ陳皮ㆍ澤瀉ㆍ白鹽ㆍ甘草 各等分. 右爲末, 蜜丸彈子大, 每一丸, 細嚼, 熱酒送下. 一丸可飮酒十盞不醉. 《回春》
DP	醉鄕寶屑
SS	令飮酒不醉. 葛根ㆍ白豆蔲ㆍ縮砂ㆍ丁香 各五錢, 百藥煎ㆍ甘草 各二錢半, 木瓜 四兩, (炒)鹽 一兩. 右爲末, 雖不能飮酒者, 溫酒調服 一錢, 卽能飮. 《入門》
DP	益脾丸
SS	令飮酒不醉, 又益脾胃. 葛花 二兩, 小豆花ㆍ草豆蔲 各一兩, 菉豆花ㆍ木香 各五錢. 右爲末, 蜜丸梧子大. 紅花湯下十丸. 夜飮則津唾嚥下五丸, 最妙. 《丹心》
DP	龍腦湯
SS	腥酒消食. 縮砂 二兩, 甘草 一兩半. 右爲末, 每半錢, 或 一錢, 茶淸下. 《壽域》
DP	葛花散
SS	飮酒令不醉. 葛花ㆍ小豆花 各等分. 右焙乾爲末, 每二錢, 白湯點服.
SS	一名雙花散. 《御院》
DP	三豆解酲湯
SS	治中酒發病, 頭痛, 嘔吐, 煩渴, 善解酒毒, 且多飮不醉, 因酒患消渴, 尤宜服之. 葛根 二錢, 蒼朮 一錢半, 陳皮ㆍ赤茯苓ㆍ木瓜ㆍ半夏 各一錢, 神麴 七分, 澤瀉 五分, 乾生薑 三分, 黑豆ㆍ菉豆ㆍ赤小豆 各二錢. 右作一服, 水煎, 不拘時, 微溫服. 夏月及酒渴者, 加黃連 五分. 《新方》


CC	勞倦傷
ZZ	黃帝曰, 陰虛生內熱, 柰何. 岐伯曰, 有所勞倦, 形氣衰少, 穀氣不盛, 上焦不行, 下脘不通而胃氣熱, 熱氣熏胸中, 故內熱. 《內經》
ZZ	此內傷之原也. 此陰虛, 盖指身中之陰氣與水穀之味耳. 《入門》
ZZ	喜怒不節, 起居不時, 有所勞倦, 皆損其氣. 氣衰則火旺, 火旺則乘脾土. 脾主四肢, 故困熱無氣以動, 懶於言語, 動作喘乏, 表熱自汗, 心煩不安. 當安心靜坐, 以養其氣, 以甘寒瀉其熱火, 酸味收其散氣, 甘溫調其中氣. 《東垣》
ZZ	勞則氣散. 氣短, 喘且汗出, 內外皆越, 故氣耗矣. 《內經》


CC	辨內外傷證
ZZ	外感內傷, 乃病之大關鍵, 於此昧焉, 何足云醫. 丹溪云, 內傷證皆以補元氣爲主, 看所挾而兼用藥. 但先生之言, 引而不發, 予今補之. 如內傷挾外感者, 則於補中益氣湯內, 春加川芎ㆍ防風ㆍ柴胡ㆍ荊芥ㆍ紫蘇ㆍ薄荷, 夏加乾葛ㆍ石膏ㆍ麥門冬ㆍ薄荷ㆍ(倍)升ㆍ柴, 秋加羌活ㆍ防風ㆍ荊芥, 冬加麻黃ㆍ桂枝ㆍ乾薑之類. 《方廣》
ZZ	或外感挾內傷, 內傷挾外感, 或食積類傷寒, 當明辨治之.
ZZ	若顯內證多者, 則是內傷重而外感輕, 當以補養爲先, 宜陶氏補中益氣湯ㆍ十味和解散ㆍ加味益氣湯三方幷見寒門.
ZZ	若顯外證多者, 則是外感重而內傷輕, 宜以發散爲急, 宜九味羌活湯ㆍ人參養胃湯ㆍ參蘇飮三方幷見寒門.
ZZ	食積類傷寒, 宜用陶氏平胃散. 《入門》
DD	辨惡寒
ZZ	傷寒惡寒, 雖近猛火不除.
ZZ	內傷惡寒, 稍就溫暖卽止, 但見風寒便惡之也.
DD	辨惡風
ZZ	傷寒惡風, 不耐一切風寒.
ZZ	內傷惡風, 偏惡些少賊風, 避居密室則不惡矣.
DD	辨發熱
ZZ	外感發熱, 無休歇, 日晡轉劇, 直待汗下, 方退.
ZZ	內傷發熱, 時作時止, 或自袒裸, 亦便淸涼矣.
DD	辨身痛
ZZ	外感筋骨疼痛, 或百節皆痛.
ZZ	內傷但四肢不收, 無氣以動, 困怠嗜臥而已.
DD	辨寒熱
ZZ	外感, 寒熱齊作, 而無間以甚.
ZZ	內傷, 寒熱微而間作, 或不齊.
DD	辨頭痛
ZZ	外感頭痛, 常常有之, 直待傳經入裏方罷.
ZZ	內傷頭痛, 有時而作, 有時而止.
DD	辨氣力
ZZ	外感, 邪氣有餘, 壯厲有力.
ZZ	內傷, 神思昏怠, 氣弱困懶.
DD	辨手心
ZZ	外感, 手背熱而手心不熱.
ZZ	內傷, 手心熱而手背不熱.
DD	辨煩渴
ZZ	外感, 邪氣傳經入裏, 則大渴.
ZZ	內傷, 邪在血脈中, 故不渴, 間有渴亦不甚.
DD	辨口味
ZZ	外感, 雖不能食, 而知穀肉之味.
ZZ	內傷, 雖飮食, 而不知其味.
DD	辨鼻息
ZZ	外感, 鼻塞流涕, 聲重氣壅.
ZZ	內傷, 鼻息和緩, 但不調.
DD	辨言語
ZZ	外感, 言語高厲有力, 先輕後重.
ZZ	內傷, 言語困弱無力, 懶於言語.
DD	辨脈候
ZZ	外感, 則人迎脈浮緊, 或洪大而數.
ZZ	內傷, 則氣口脈緊盛, 或滑而疾.


CC	勞倦傷治法
ZZ	內經曰, 勞者溫之, 損者益之. 夫勞則動之太過, 而神不寧矣, 故溫之. 溫也者, 養也. 溫之者, 所以調其飮食, 適其起居, 澄心息慮, 從容以待其眞氣之復常也. 禮記所謂柔色以溫之, 正同此義. 今東垣乃以溫爲溫涼之溫, 謂宜溫藥以補元氣而瀉火邪. 又易損者益之, 爲損者溫之. 又以溫能除大熱爲內經所云, 而遍攷內經, 幷無此語, 不能無疑也. 又經曰, 形不足者, 溫之以氣. 其溫字亦是滋養之義, 非指溫藥也. 《沂洄》
ZZ	飮食失時, 勞役過度, 脾胃虛弱, 中氣不足, 以補中益氣湯爲主. 如益胃升陽湯ㆍ升陽順氣湯ㆍ調中益氣湯ㆍ升陽益胃湯ㆍ淸神益氣湯ㆍ黃芪人參湯方見暑門ㆍ參朮調中湯方見咳嗽ㆍ人參飮, 皆可選用.
ZZ	勞倦亦有二焉. 勞力純乎傷氣, 而無汗者, 補中益氣湯.
ZZ	勞心兼傷乎血, 而有汗者, 黃芪建中湯. 心力俱勞, 氣血皆傷者, 雙和湯二方幷見虛勞.
ZZ	房勞傷腎證, 與勞倦相似, 均一內傷發熱證也. 勞倦因陽氣之下陷, 宜補其氣以升提之, 房勞因陽火之上升, 宜滋其陰以降下之. 一升一降, 逈然不同.
ZZ	七情動氣脈, 與飮食無二. 盖飮食七情俱能閉塞三焦, 熏蒸肺胃淸道. 肺爲氣主, 由是而失其傳化之常, 所以氣口脈獨緊且盛. 其證嘔泄痞滿, 腹痛亦相似. 但傷食則惡食, 七情則雖作飽, 亦不惡食. 《入門》
ZZ	如氣浮心亂, 以朱砂安神丸方見神門鎭固之, 卽愈. 《東垣》
DP	補中益氣湯
SS	治勞役太甚, 或飮食失節, 身熱而煩, 自汗倦怠. 黃芪 一錢半, 人參ㆍ白朮ㆍ甘草 各一錢, 當歸身ㆍ陳皮 各五分, 升麻ㆍ柴胡 各三分. 右剉, 作一貼, 水煎服. 《東垣》
SS	一方, 黃芪 一錢半, 人參ㆍ白朮ㆍ陳皮ㆍ當歸ㆍ甘草 各一錢, 升麻ㆍ柴胡 各五分, 加黃柏三分, 以滋腎水, 紅花二分, 入心養血. 《醫鑑》
SS	夫脾胃一虛, 肺氣先絶, 故用黃芪, 以益皮毛而閉腠理, 不令自汗. 上喘氣短, 損其元氣, 用人參以補之. 心火乘脾, 用灸甘草之甘溫, 以瀉火熱而補胃中元氣. 若脾胃急痛, 腹中急縮者, 宜多用之. 此三味, 除濕熱煩熱之聖藥也. 白朮苦甘溫, 除胃中熱, 利腰臍間血. 升麻ㆍ柴胡苦平味之薄者, 升胃中之淸氣, 又引黃芪ㆍ甘草甘溫之氣味上升, 能補衛氣之散解而實其表, 又緩帶脈之縮急, 當歸以和血脈. 橘紅以理胸中之氣, 助陽氣上升以散滯氣, 此立方本旨也.
SS	凡脾胃不足之證, 須用升麻ㆍ柴胡, 引脾胃中淸氣, 行於陽道, 及諸經, 生發陰陽之氣. 故凡治脾胃藥, 多以升陽補氣名之者, 此也. 《東垣》
DP	益胃升陽湯
SS	治內傷諸證, 盖血脫益氣, 古聖人之法也. 先理胃氣, 以助生發之氣, 此藥主之. 白朮 一錢半, 黃芪 一錢, 人參ㆍ神麴(炒) 各七分半, 當歸身ㆍ陳皮ㆍ甘草(灸) 各五分, 升麻ㆍ柴胡 各三分, (生)黃芩 二分. 右剉, 作一貼, 水煎服. 《東垣》
DP	升陽順氣湯
SS	治內傷諸證, 春月口淡無味, 夏月雖熱猶寒, 胸腹滿悶, 飢常如飽. 黃芪 二錢, 半夏 一錢二分, 草豆蔲 八分, 神麴ㆍ當歸ㆍ陳皮ㆍ人參 各六分, 升麻ㆍ柴胡ㆍ甘草 各四分, 黃柏 三分. 右剉, 作一貼, 入薑 三片, 水煎服. 《東垣》
DP	調中益氣湯
SS	治內傷證, 或大便飱泄, 時見白膿. 黃芪 二錢, 人參ㆍ蒼朮ㆍ甘草 各一錢, 陳皮ㆍ升麻ㆍ柴胡 各四分, 木香 二分. 右剉, 作一貼, 水煎服. 《東垣》
DP	升陽益胃湯
SS	治內傷脾胃證. 秋燥濕熱少退, 而飮食無味, 體重口燥, 大小便不調, 或洒淅惡寒, 乃陽氣不伸故也. 黃芪 二錢, 人參ㆍ半夏ㆍ甘草 各一錢, 羌活ㆍ獨活ㆍ防風ㆍ白芍藥 各七分, 陳皮 五分, 柴胡ㆍ白朮ㆍ茯苓ㆍ澤瀉 各三分, 黃連 二分. 右剉, 作一貼, 入薑三棗二, 水煎服. 《東垣》
DP	淸神益氣湯
SS	治內傷證, 脾胃虛損, 食少倦怠, 適當暑雨濕熱之盛, 目疾時作, 身面俱黃. 人參 一錢, 生薑 八分, 澤瀉ㆍ蒼朮ㆍ防風ㆍ五味子 各六分, 赤茯苓ㆍ升麻ㆍ白朮ㆍ白芍藥ㆍ(生)甘草ㆍ麥門冬 各四分, 黃柏ㆍ靑皮 各二分. 右剉, 作一貼, 水煎, 空心服. 《東垣》
DP	人參飮
SS	人遇勞倦辛苦, 用力過多, 卽服一二貼, 免生內傷發熱之病. 黃芪 一錢半, 人參ㆍ白朮ㆍ陳皮ㆍ麥門冬 各一錢, 茯神 八分, 甘草 七分, 五味子 二十粒. 右剉, 作一貼, 入薑三棗二, 水煎服. 《必用》
SS	一名補氣湯. 《醫鑑》


CC	內傷病脾胃虛實
ZZ	脾胃俱實, 則過時而不飢, 多食而不傷.
ZZ	脾胃俱虛, 則不能食而瘦, 與食則少食, 不與則不思食, 飢飽不知.
ZZ	食少而肥者, 雖肥而四肢不擧, 盖脾困邪勝也.
ZZ	食多而瘦者, 胃伏火邪於氣分則能食, 雖多食而不能生肌肉也. 《回春》


CC	內傷脾胃則不思食不嗜食
ZZ	帝曰, 人之善飢而不嗜食者, 何氣使然. 岐伯曰, 精氣幷於脾, 熱氣留於胃. 胃熱則消穀, 穀消故善飢, 胃氣上則胃脘寒, 故不嗜食也. 《靈樞》
ZZ	脈小而寒者不嗜食. 《靈樞》
ZZ	太陰所謂惡聞食臭者, 胃無氣, 故惡食臭也. 《內經》
ZZ	惡聞食臭者, 膀胱移熱於小腸也. 《入門》
ZZ	口多嗜味, 陰虛火動故也. 陰虛則口中有味, 陽虛則口中無味. 《入門》
ZZ	惡食者, 胸中有物, 宜導痰補脾, 二陳湯, 加蒼朮ㆍ白朮ㆍ川芎ㆍ山楂肉. 《丹心》
ZZ	憂抑傷脾, 不思飮食, 黃連(炒)ㆍ白芍藥(酒炒)ㆍ香附子ㆍ淸六丸末方見暑門. 右爲末, 薑汁浸蒸餠作丸服. 《丹心》
ZZ	不思飮食, 宜平胃散ㆍ養胃進食丸方見五藏ㆍ寬中進食丸ㆍ生胃丹ㆍ參苓白朮丸方見下ㆍ啓脾丸ㆍ二麴元ㆍ香砂六君子湯ㆍ香砂養胃湯ㆍ人參開胃湯ㆍ安胃散ㆍ穀神湯.
ZZ	勞役失食, 胃虛甚者, 益胃升陽湯方見上ㆍ參苓白朮散方見下.
DP	平胃散
SS	和脾健胃, 能進飮食. 盖內傷病, 脾胃中有宿食, 故不嗜食, 用此藥, 平其胃氣, 則自然思食方見五藏.
SS	若加茯苓ㆍ丁香ㆍ白朮, 爲調胃散.
SS	加乾薑, 爲厚朴湯.
SS	與五苓散相合, 爲胃苓湯.
SS	與六一散相合, 爲黃白散.
SS	加藿香ㆍ半夏, 爲不換金正氣散. 《海藏》
DP	寬中進食丸
SS	滋形氣, 喜飮食. 麥芽麪 一兩, 半夏ㆍ猪苓 各七錢, 草豆蔲ㆍ神麴 各五錢, 枳實 四錢, 橘皮ㆍ白朮ㆍ白茯苓ㆍ澤瀉 各二錢, 縮砂 一錢半, 乾生薑ㆍ人參ㆍ靑皮ㆍ甘草 各一錢, 木香 五分. 右爲末, 蒸餠和丸梧子大, 米飮下五七十丸. 《東垣》
DP	生胃丹
SS	生胃氣, 消痰飮, 開胸膈, 進飮食. 天南星 三兩(薑汁浸一宿, 次日以薑汁和勻, 用黃泥包裹曬乾, 慢火煨半日, 泥焦乾去泥取用), 人參ㆍ白朮ㆍ白茯苓 各二兩, 麥芽ㆍ縮砂ㆍ半夏麴ㆍ陳皮ㆍ靑皮ㆍ白豆蔲ㆍ蓽澄茄ㆍ蓮實 各一兩, 木香 三錢. 右爲末, 用粟米 四兩作飯, 焙乾以薑汁和濕再焙, 如是製七次, 作糊和丸菉豆大, 薑湯下五七十丸. 《本事》
SS	脾胃氣虛, 則不能運化水穀, 水穀停積則爲濕痰, 曰補氣, 曰治痰, 曰燥濕, 三者, 不可偏癈. 此方中, 人參ㆍ白朮以補氣, 麥芽ㆍ縮砂以消食, 南星以燥濕痰. 又茯苓滲濕, 陳皮ㆍ靑皮利氣, 白豆蔲ㆍ蓽澄茄開膈. 木香調氣, 蓮肉淸心. 可謂周而且備. 肥白氣虛者, 尤宜服之. 《方廣》
DP	啓脾元
SS	治脾胃不和, 可思飮食. 甘草 一兩半, 人參ㆍ白朮ㆍ靑皮ㆍ陳皮ㆍ神麴ㆍ麥芽ㆍ縮砂ㆍ乾薑(炮)ㆍ厚朴 各一兩. 右爲末, 蜜和每一兩作十丸, 米飮嚼下一丸. 《奇效》
DP	二麴元
SS	治脾虛痰盛, 不入食, 妙甚. 神麴(炒)ㆍ半夏麴 各等分. 右爲末, 以薑汁糊和丸服. 《丹心》
DP	香砂六君子湯
SS	治不思飮食, 食不化, 食後倒飽者, 脾虛也. 香附子ㆍ白朮ㆍ白茯苓ㆍ半夏ㆍ陳皮ㆍ白豆蔲ㆍ厚朴 各一錢, 縮砂ㆍ人參ㆍ木香ㆍ益智仁ㆍ甘草 各五分. 右剉, 作一貼, 入薑三, 棗二, 水煎服. 《醫鑑》
DP	香砂養胃湯
SS	治飮食不思, 痞悶不舒, 此胃寒也. 白朮 一錢, 縮砂ㆍ蒼朮ㆍ厚朴ㆍ陳皮ㆍ白茯苓 各八分, 白豆蔲 七分, 人參ㆍ木香ㆍ甘草 各五分. 右剉, 作一貼, 入薑三, 棗二, 水煎服. 《醫鑑》
DP	人參開胃湯
SS	助胃進食. 人參ㆍ白朮ㆍ橘紅ㆍ丁香ㆍ木香ㆍ藿香ㆍ神麴ㆍ麥芽ㆍ白茯苓ㆍ縮砂ㆍ厚朴ㆍ半夏麴ㆍ蓮子ㆍ甘草 各七分. 右剉, 作一貼, 入生薑 三片, 水煎服. 《直指》
DP	安胃散
SS	開胃和中, 止嘔進食. 人參ㆍ白朮ㆍ木香ㆍ檳榔ㆍ半夏麴ㆍ肉豆蔲ㆍ丁香ㆍ橘紅ㆍ藿香ㆍ靑皮ㆍ白茯苓ㆍ甘草 各八分. 右剉, 作一貼, 入薑三, 水煎服. 《直指》
DP	穀神湯
SS	開胃進食. 穀芽 四兩(淨爲末, 入薑汁鹽少許和作餠子, 焙乾卽粟糵也), 縮砂ㆍ白朮(炒)ㆍ甘草(灸) 各一兩. 右爲末, 鹽湯點服 一二錢. 《類聚》
DD	脾結不食
ZZ	一室女, 因事忤意, 鬱結在脾, 半年不食, 但日食熟菱棗數枚, 遇喜食饅頭彈子大, 深惡粥飯. 予意脾氣實, 非枳實不能開. 以溫膽湯方見夢門, 去竹茹, 與數十貼而安. 《丹心》
DD	思結不食
ZZ	詳見神門.


CC	食後昏困
ZZ	食入則困倦, 精神昏冒而欲睡者, 脾虛弱也. 《東垣》
ZZ	若脾胃不節, 損其胃氣, 不能剋化, 散於肝, 歸於心, 溢於肺, 食入則昏冒欲睡. 得臥則食在一邊, 氣暫得舒, 是知升發之氣不行也. 宜參朮湯. 《東垣》
ZZ	勞傷者, 過於勞役, 耗損元氣, 脾胃虛衰, 不任風寒, 故昏冒. 宜用補中益氣湯. 《回春》
ZZ	食後昏困, 宜用參芪湯ㆍ升陽補氣湯.
DP	參朮湯
SS	治脾胃虛弱, 元氣不能榮於心肺, 四肢沈重, 食後昏門沈困. 黃芪 二錢, 蒼朮 一錢, 神麴 七分, 人參ㆍ陳皮ㆍ靑皮ㆍ甘草 各五分, 升麻ㆍ柴胡ㆍ黃柏ㆍ當歸身 各三分. 右剉, 作一貼, 水煎服. 《東垣》
SS	一名參芪湯. 《回春》
DP	升陽補氣湯
SS	治飮食失時, 飢飽勞役, 胃氣不足, 氣短無力, 四肢怠惰, 早飯後昏悶, 要須眠睡, 五心煩熱. 柴胡 一錢半, 生地黃 一錢, 升麻ㆍ澤瀉ㆍ白芍藥ㆍ防風ㆍ羌活ㆍ獨活ㆍ甘草 各七分, 厚朴 五分. 右剉, 作一貼, 入薑三, 棗二枚, 水煎服. 《東垣》


CC	不嗜飮食由下元陽衰
ZZ	不進食, 服補脾藥不效者, 盖腎氣怯弱, 眞元衰削, 是以不能消化飮食. 譬之鼎釜之中, 置諸米穀, 下無火力, 終日米不熟, 其何能化. 黃魯直服兎絲子, 日挑數匙, 以酒下, 十日外, 飮啖如湯沃雪. 亦知此理也.
ZZ	宜用二神丸ㆍ補眞丸. 《丹心》
DP	二神丸
SS	治脾腎虛弱, 全不進食方見大便.
SS	一名鑽胃丸. 《本事》
DP	補眞丸
SS	凡飮食不進, 由房勞過度, 眞火衰弱, 不能熏蒸脾土, 以致中州不運, 胸膈痞塞, 飮食不消. 古人云, 補腎不如補脾, 予謂補脾不若補腎. 若丹田眞火上蒸脾土, 脾土溫和, 則膈開能食, 此藥主之. 鹿茸ㆍ巴戟ㆍ鍾乳粉 各一兩, 葫蘆巴ㆍ香附子ㆍ陽起石ㆍ川烏ㆍ肉蓯蓉ㆍ兎絲子ㆍ沈香ㆍ肉豆蔲ㆍ五味子 各五錢. 右爲末. 用羊腰子兩對, 以葱ㆍ椒酒煮爛, 和酒爲糊擣丸梧子大, 每百丸, 空心, 米飮, 鹽湯任下. 《本事》


CC	內傷病始爲熱中終爲寒中
ZZ	凡內傷脾胃之證, 始則四肢困熱, 無氣以動, 表熱自汗, 心煩不安, 胃氣熱, 熱氣熏胸中, 爲內熱之證. 宜以甘溫補中.
ZZ	內傷病始爲熱中, 宜補中益氣湯ㆍ益胃升陽湯二方見上ㆍ參朮調中湯方見痰嗽ㆍ凝神散ㆍ當歸補血湯ㆍ三補枳朮丸. 《入門》
ZZ	凡脾胃之證, 調治差誤, 或妄下之, 則末傳爲寒中. 復遇時寒, 則四肢厥逆, 心胃絞痛, 冷汗出. 夫六氣之勝, 皆能爲病, 惟寒毒最重, 陰主殺故也. 沈香溫胃丸主之. 《東垣》
ZZ	末傳爲寒中, 宜神聖復氣湯ㆍ白朮附子湯ㆍ草豆蔲丸方見胸部ㆍ守中金元. 《東垣》
DP	凝神散
SS	治內傷熱中, 收斂胃氣, 淸涼肌表. 人參ㆍ白朮ㆍ白茯苓ㆍ山藥 各一錢, 白扁豆ㆍ粳米ㆍ知母ㆍ生地黃ㆍ甘草 各五分, 地骨皮ㆍ麥門冬ㆍ竹葉 各三分. 右剉, 作一貼, 薑三, 棗二, 煎服. 《入門》
DP	當歸補血湯
SS	因飢困勞役, 致面紅目赤, 身熱引飮, 其脈洪大而虛, 重按全無, 此血虛發熱證. 似白虎, 惟脈不長實爲辨耳, 誤服白虎湯必死, 宜服此藥. 黃芪 五錢, 當歸(酒洗) 二錢. 右剉, 作一貼, 水煎服. 《東垣》
DP	三補枳朮丸
SS	補脾胃, 化痰淸熱, 消食順氣. 白朮 二兩, 陳皮(去白), 枳實 各一兩, 貝母 八錢, 黃連ㆍ黃芩(幷酒炒)ㆍ黃柏(鹽水炒)ㆍ白茯苓ㆍ神麴ㆍ山楂肉 各五錢, 麥芽ㆍ香附子(醋炒) 各三錢, 縮砂 一錢. 右爲末, 荷葉煮飯和丸梧子大, 薑湯下七八十丸. 《醫鑑》
DP	沈香溫胃丸
SS	治脾胃虛寒, 心腹疼痛, 或藿亂吐瀉, 及下焦陽虛, 臍腹痛, 冷汗出. 附子(炮)ㆍ巴戟ㆍ乾薑(炮)ㆍ茴香(炒) 各一兩, 肉桂 七錢, 沈香ㆍ當歸ㆍ人參ㆍ白朮ㆍ吳茱萸ㆍ白芍藥ㆍ白茯苓ㆍ良薑ㆍ木香ㆍ甘草 各五錢, 丁香 三錢. 右爲末, 醋麪糊和丸梧子大, 米飮下五七十丸, 日三. 《東垣》
DP	白朮附子湯
SS	治內傷末, 傳爲寒中證. 白朮ㆍ附子(炮)ㆍ蒼朮ㆍ陳皮ㆍ厚朴ㆍ半夏ㆍ赤茯苓ㆍ澤瀉 各一錢, 猪苓 五分, 肉桂 四分. 右剉, 作一貼, 入薑三, 水煎服. 《醫鑑》
DP	守中金元
SS	治內傷, 脾胃虛冷, 腹中痞痛, 或腸鳴, 自利, 不思飮食. 蒼朮ㆍ桔梗ㆍ乾薑(炮)ㆍ甘草(灸) 各一兩. 右爲末, 蜜丸彈子大. 沸湯嚼下一丸. 《局方》


CC	內傷變爲諸病
ZZ	夫氣之初病也, 其端甚微. 或因些少飮食不謹, 或外冒六氣, 或內感七情, 或食味過厚, 偏助陽氣, 積成膈熱, 或資稟素實, 表密無汗, 或性急多怒, 陰火炎上, 以致津液不行, 淸濁相干, 氣爲之病. 或痞, 或痛, 或不思食, 或噎噫腐氣, 或呑酸, 或嘈雜, 或膨滿. 不求其原, 便認爲寒, 遽以辛香燥熱之劑投之, 舊疾被劫暫開, 濁液易於攢聚, 或半月或一月, 前病復作. 如此蔓延, 自氣成積, 自積成痰. 此爲痰, 爲飮, 爲呑酸之由也. 良工未遇, 謬藥又行, 痰挾汚血, 遂成窠囊. 於是爲痞, 爲痛, 爲嘔, 爲吐, 爲噎膈反胃之次第也. 《丹心》


CC	呑酸ㆍ吐酸
ZZ	呑酸者, 水刺心也. 吐酸者, 吐出酸水也. 《回春》
ZZ	濕熱在胃口上, 飮食入胃, 被濕熱鬱遏, 其食不得傳化, 故作酸也. 如穀肉在器, 久則易爲酸也. 《丹心》
ZZ	內經病機曰, 諸嘔吐酸, 皆屬於熱. 傷寒論曰, 嘔家雖有陽明證, 愼不可下. 以雜病論之, 嘔吐酸水者, 甚則酸水浸其心, 不任其苦, 其次則吐出酸水, 令上下牙酸澁, 不能相對. 以辛熱熱劑療之, 必差矣, 若以病機之法作熱攻之者, 誤矣. 《東垣》
ZZ	呑酸與吐酸不同, 吐酸是吐出酸水如醋. 盖平時津液隨上升之氣鬱積而成. 鬱積之久, 濕中生熱, 故從木化, 遂作酸味, 非熱而何. 其不能自涌而出, 伏於肺胃之間, 咯不出, 嚥不下. 肌表得風寒則內鬱, 愈鬱而酸味刺心. 肌表得溫煖, 或得香熱湯丸, 亦可暫解. 內經言熱者, 言其本也. 東垣言寒者, 言其末也. 《丹心》
ZZ	木味爲酸, 如飮食熱則易爲酸也. 《河間》
ZZ	內經, 以諸嘔吐酸, 皆屬於熱. 惟李東垣, 獨以爲寒, 誠一偏之見也. 河間原病式曰, 酸者, 肝木之味也. 由火盛制金, 不能平木, 則肝木自甚, 故爲酸. 是以肝熱則口酸也. 所以中酸, 不宜食粘滑油膩者, 謂能令氣鬱不通暢. 故宜飧糲食菜蔬者, 能令氣之通利也. 《正傳》
ZZ	宿食留飮, 酸蜇心痛, 牙齒亦酸, 宜麴朮丸. 專吐淸水者, 朮苓湯.
ZZ	痰火停食一日半日, 腐化酸水, 吐出黃臭, 或醋心不安, 宜四味茱連丸ㆍ九味茱連丸ㆍ淸痰丸.
ZZ	朝食甘美, 至脯時心腹刺酸吐出, 此血虛火盛. 宜四物湯, 加陳皮ㆍ黃芩ㆍ黃連ㆍ桃仁ㆍ紅花ㆍ麻仁ㆍ甘草.
ZZ	呑酸大便閉者, 透膈湯, 大便利者, 參萸丸. 《入門》
ZZ	呑酸, 宜節厚味, 必蔬食自養, 則病易安. 《正傳》
ZZ	呑酸吐酸, 宜茱連丸ㆍ蒼連丸ㆍ蒼連湯ㆍ黃連淸化丸ㆍ增味二陳湯ㆍ平肝順氣保中丸, 又一方.
ZZ	一田父, 病因留飮, 嘔酸水十餘年, 藥餌鍼艾俱不效. 戴人以苦劑越之, 吐涎如膠二三升, 談笑而愈. 《子和》
DP	麴朮丸
SS	治中脘有宿食留飮, 酸蜇心痛, 牙齒亦酸, 或吐淸水, 噫宿腐氣. 神麴(炒) 三兩, 蒼朮(土炒) 一兩半, 陳皮ㆍ縮砂 各一兩. 右爲末, 薑汁作神麴糊和丸梧子大, 薑湯下七九十丸. 《正傳》
DP	朮苓湯
SS	治專吐淸水. 蒼朮(土炒)ㆍ滑石 各二錢, 赤茯苓ㆍ白朮ㆍ陳皮 各一錢. 右剉, 作一貼, 水煎服. 《入門》
DP	四味茱連丸
SS	治痰火挾瘀呑酸. 半夏 一兩半, 陳皮 五錢, 黃連 一兩, 吳茱萸 一錢, 桃仁二 十四粒. 右爲末, 神麴糊和丸菉豆大, 薑湯下百丸. 《入門》
DP	九味茱連丸
SS	治鬱積呑酸. 蒼朮ㆍ黃連ㆍ黃芩(三味幷土炒)ㆍ吳茱萸ㆍ陳皮ㆍ桔梗ㆍ茯苓ㆍ半夏 各一兩. 右爲末, 神麴糊和丸菉豆大, 時時津嚥下二三十丸. 《入門》
DP	淸痰丸
SS	治呑酸嘈雜. 蒼朮 二兩, 香附 一兩半, 瓜蔞仁ㆍ半夏 各一兩, 黃連ㆍ黃芩 各五錢. 右爲末, 麪糊和丸梧子大. 茶淸下五七十丸. 《入門》
DP	透膈湯
SS	治中脘氣滯, 噫氣呑酸, 嘔逆痰涎. 木香ㆍ白豆蔲ㆍ檳榔ㆍ縮砂ㆍ枳殼ㆍ厚朴ㆍ半夏ㆍ靑皮ㆍ陳皮ㆍ甘草ㆍ大黃ㆍ芒硝 各八分. 右剉, 作一貼, 入薑三棗二, 水煎服. 《入門》
DP	參萸丸
SS	上可治呑酸, 下可治自利. 六一散 一兩方見暑門, 入吳茱萸 一兩. 右爲末, 飯丸服. 《丹心》
DP	茱連丸
SS	治鬱積呑酸吐酸. 吳茱萸(溫湯洗焙)ㆍ陳皮(去白)ㆍ黃芩(壁土炒) 各五錢, 黃連(壁土炒) 一兩, 蒼朮 七錢半. 右爲末, 神麴糊和丸梧子大, 津嚥下六七十丸. 《醫鑑》
SS	一名咽醋丸. 《丹心》
SS	一方, 黃連 一兩, 吳茱萸 五錢爲丸, 亦名茱連丸. 《丹心》
DP	蒼連丸
SS	治呑酸吐酸. 黃連 一兩半夏月倍, 吳茱萸冬月倍ㆍ蒼朮ㆍ陳皮ㆍ半夏ㆍ白茯苓 各一兩. 右爲末, 蒸餠和丸菉豆大, 溫水下三五十丸. 《醫鑑》
DP	蒼連湯
SS	治同上. 蒼朮ㆍ黃連(薑汁炒)ㆍ陳皮ㆍ半夏ㆍ赤茯苓ㆍ神麴 各一錢, 吳茱萸炒ㆍ縮砂 各五分, 甘草 三分. 右剉, 作一貼, 薑三, 水煎服. 《回春》
DP	黃連淸化丸
SS	治呑酸. 半夏 一兩半, 黃連 一兩, 陳皮 五錢, 桃仁 二十箇, 吳茱萸 一錢. 右爲末, 神麴糊和丸菉豆大, 薑湯下百丸. 《丹心》
DP	增味二陳湯
SS	治呑酸. 半夏ㆍ陳皮ㆍ茯苓ㆍ梔子(炒)ㆍ黃連(炒)ㆍ香附子 各一錢, 枳實ㆍ川芎ㆍ蒼朮 各八分, 白芍藥 七分, 神麴(炒) 五分, 甘草 三分. 右剉, 作一貼, 入薑三, 水煎服. 《集略》
DP	平肝順氣保中丸
SS	治脾胃中伏火鬱積生痰, 致令嘔吐, 呑酸, 嘈雜, 常服健脾開胃, 化痰消滯, 淸火抑肝. 白朮(土炒) 四兩, 香附(童便浸三日炒) 三兩, 陳皮 二兩半, 川芎ㆍ枳實ㆍ黃連(薑炒)ㆍ神麴(炒)ㆍ山楂肉 各二兩, 半夏(製) 一兩半, 梔子(薑汁炒)ㆍ蘿葍子(炒)ㆍ白茯苓ㆍ乾生薑ㆍ吳茱萸 各一兩, 麥芽(炒) 七錢, 靑皮(香油炒) 六錢, 縮砂(炒)ㆍ甘草(灸) 各四錢, 木香 三錢. 右爲末, 竹瀝打神麴爲糊和丸菉豆大, 白湯下百丸. 此方, 治呑酸吐酸, 嘈雜噫氣, 兼治之劑也. 《醫鑑》
DP	一方
SS	有人因心痛, 服熱藥過多, 涌出酸苦黑水, 如爛木耳汁者. 心痛旣愈, 仍頻作酸, 塊痞自胸築上咽喉甚惡. 取炒黃連煎濃汁, 常服一二匙, 自安. 《回春》


CC	嘈雜
ZZ	嘈雜之證, 似飢不飢, 似痛不痛, 而有懊憹不自寧之況者, 是也. 其證或兼噯氣, 或兼痞滿, 或兼惡心, 漸至胃脘作痛, 皆痰火之爲患也.
ZZ	治法, 以南星ㆍ半夏ㆍ橘紅之類, 消其痰, 芩ㆍ連ㆍ梔子ㆍ石膏ㆍ知母之類, 降其火, 蒼朮ㆍ白朮ㆍ芍藥之類, 健脾行濕, 壯其本元則安, 宜用化痰淸火湯.
ZZ	此乃食鬱有熱, (炒)梔子ㆍ(薑炒)黃連, 乃必用之藥也. 《丹心》
ZZ	嘈雜, 只是痰因火而動, 令人心嘈, 似飢非飢, 有積有熱也. 《丹心》
ZZ	胃中痰火動而嘈者, 二陳湯, 加(薑炒)芩ㆍ連ㆍ梔子ㆍ南星.
ZZ	嘈雜, 俗謂之心嘈也. 宜香砂平胃散方見上ㆍ消食淸鬱湯ㆍ淸鬱二陳湯卽上增味二陳湯也ㆍ平胃分消飮ㆍ朮連丸ㆍ淸痰丸方見上ㆍ三聖丸ㆍ平肝順氣保中丸方見上ㆍ交泰丸.
ZZ	五更心嘈者, 思慮傷心, 血虛也. 宜養血四物湯ㆍ當歸補血湯. 《回春》
DP	化痰淸火湯
SS	治嘈雜. 南星ㆍ半夏ㆍ陳皮ㆍ蒼朮ㆍ白朮ㆍ白芍藥ㆍ黃連ㆍ黃芩ㆍ梔子ㆍ知母ㆍ石膏 各七分, 甘草 三分. 右剉, 作一貼, 薑三, 水煎服. 《醫鑑》
DP	消食淸鬱湯
SS	治嘈雜. 半夏ㆍ陳皮ㆍ白茯苓ㆍ神麴(炒)ㆍ山楂肉ㆍ香附子ㆍ川芎ㆍ麥芽(炒)ㆍ枳殼ㆍ梔子(炒)ㆍ黃連(薑汁炒)ㆍ蒼朮ㆍ藿香ㆍ甘草 各七分. 右剉, 作一貼, 薑三, 水煎服. 《回春》
DP	平胃分消飮
SS	治呑酸嘈雜痰火. 半夏ㆍ白朮ㆍ陳皮ㆍ厚朴 各一錢, 黃連ㆍ靑皮ㆍ枳殼 各八分, 甘草 五分. 右剉, 作一貼, 薑五, 煎服. 《集略》
DP	朮連丸
SS	治嘈雜. 白朮 四兩, 黃連 四錢半. 右爲末, 神麴糊和丸黍米大. 津嚥下百丸. 《正傳》
DP	三聖丸
SS	治心嘈索食. 白朮 四兩, 陳皮 一兩, 黃連 五錢. 右爲末, 神麴糊和丸菉豆大. 薑湯下五十丸, 神效. 《入門》
DP	交泰丸
SS	治胸中痞悶嘈雜. 大便稀則胸中頗快, 大便堅則胸中痞悶難當. 大黃(以當歸ㆍ紅花ㆍ吳茱萸ㆍ乾漆 各一兩煎水浸大黃一日夜切曬, 又以酒拌曬之, 九蒸九曬用) 四兩, 黃連(薑汁浸黃土炒)ㆍ白朮(土炒)ㆍ吳茱萸(湯泡炒) 各二兩, 枳實 一兩, 當歸尾(酒洗) 一兩三錢. 右爲末, 薑汁打神麴糊和丸菉豆大. 白湯下七八十丸. 《回春》
DP	養血四物湯
SS	治血虛嘈雜. 四物湯方見血門一貼, 加半夏ㆍ香附ㆍ貝母ㆍ赤茯苓ㆍ黃連ㆍ梔子 各七分, 甘草 五分. 右剉, 作一貼, 薑三, 水煎服. 《醫鑑》
DP	當歸補血湯
SS	治心血少而嘈, 兼治驚悸怔忡. 白芍藥ㆍ當歸ㆍ生地黃ㆍ熟地黃 各一錢, 白朮ㆍ白茯苓ㆍ麥門冬ㆍ梔子(炒)ㆍ陳皮 各八分, 人參 五分, 甘草 三分. 右剉, 作一貼, 入炒米 百粒, 棗 二枚, 梅 一箇, 水煎去滓, 入辰砂水飛末 三分調服. 《回春》


CC	懊憹
ZZ	乃虛煩之劇者. 懊者, 懊惱之懊, 憹者, 鬱悶之貌. 卽心中懊懊惱惱, 煩煩憹憹, 鬱鬱然不舒暢, 憤然無柰, 比之煩悶而甚者也. 許學士, 所謂懊憹, 終夕不得臥, 心中無曉會處者, 是也. 《綱目》
ZZ	懊憹, 心中不自如也. 比煩燥更甚. 傷寒表證誤下, 陽氣內陷, 心下固硬者, 則爲結胸. 若胃氣空虛, 客熱在膈, 短氣煩躁微疼則爲懊憹. 懊憹者, 煩不得眠, 飢不能食也. 治同嘈雜. 兼見寒門《入門》


CC	噫氣
ZZ	噫飽氣, 俗作噯氣.
ZZ	噫屬心脾. 《綱目》
ZZ	足太陰之脈病, 是動則病腹脹善噫.
ZZ	帝曰, 人之噫者, 何氣使然. 岐伯曰, 寒氣客于胃, 厥逆從下上散, 復出于胃, 故爲噫. 補足太陰陽明. 《靈樞》
ZZ	太陰病所謂上走心爲噫者, 陰盛而上走於陽明, 陽明絡屬心, 故上走而爲噫也. 又曰, 心爲噫. 《內經》
ZZ	寸脈緊, 寒之實也. 寒在上焦胸中, 必滿而噫. 《脈經》
ZZ	上焦竭善噫, 何也. 師曰, 上焦受中焦氣未和, 不能消, 故能噫耳.
ZZ	上焦不歸者, 噫而呑酸, 不歸, 不至也. 上焦之氣不至其部, 則物不能傳化, 故噫而酢呑.
ZZ	寸口脈弱而緩, 弱者, 陽氣不足, 緩者, 胃氣有餘, 噫而呑酸, 食卒不下, 氣塡於膈上. 《仲景》
ZZ	傷寒噫氣, 何氣使然. 答曰, 胸中氣不交故也. 少陰經至胸中, 交於厥陰, 水火相傳而有聲, 故噫氣也. 如聖湯卽桔梗湯. 方見咽喉 加枳實主之. 《活人》
ZZ	噫氣者, 轉出食氣也. 胃中鬱火, 膈上稠痰, 飮食鬱成, 宜祛痰火丸.
ZZ	氣實噫者, 食罷噫轉腐氣, 甚則物亦噫, 濕熱所致. 宜二陳湯, 加蒼朮ㆍ神麴ㆍ麥芽ㆍ(薑炒)黃連.
ZZ	氣虛噫者, 濁氣塡胸也. 不因飮食常噫者, 虛也. 盖胃有濁氣, 膈有濕痰, 俱能發噫, 六君子湯方見痰飮, 加沈香爲君, 厚朴ㆍ蘇葉爲臣, 吳茱萸爲使煎服. 《入門》
ZZ	痰在中焦, 作噫氣呑酸, 胃脘當心而痛, 或嘔淸水惡心, 二陳湯, 加蒼朮ㆍ白朮ㆍ神麴ㆍ麥芽ㆍ川芎ㆍ縮砂ㆍ草豆蔲ㆍ枳實ㆍ猪苓ㆍ澤瀉ㆍ黃連ㆍ吳茱萸ㆍ梔子ㆍ木香ㆍ檳榔之類. 或煎服, 或丸服. 《正傳》
ZZ	噫氣, 宜用星半湯ㆍ順氣和中湯方見嘔吐ㆍ枳殼散ㆍ破鬱丹ㆍ勻氣丸.
ZZ	善飮酒, 每朝長噫不吐者, 小調中湯方見痰飮最妙. 《入門》
DP	祛痰火丸
SS	治胃有痰火噫氣. 便香附 一兩, 軟石膏 七錢, 半夏(製)ㆍ南星(炮)ㆍ梔子(炒) 各五錢. 右爲末, 薑汁浸蒸餠和丸梧子大, 薑湯下五十丸. 《入門》
SS	一名軟石膏丸. 治嘈雜. 《醫鑑》
DP	星半湯
SS	治噫氣. 石膏ㆍ半夏 各二錢, 南星ㆍ香附子ㆍ梔子 各一錢. 右剉, 作一貼, 薑三, 煎服. 《醫鑑》
DP	枳殼散
SS	治心下有積, 或痞或痛, 多噫敗卵氣. 便香附 一兩, 枳殼ㆍ白朮 各五錢, 檳榔 二錢. 右爲末, 每二錢, 米飮調下, 日三. 《本事》
DP	破鬱丹
SS	治婦人噫氣胸緊, 連十餘聲不盡, 噯出氣, 心頭略寬, 不噯卽緊. 香附子(醋煮)ㆍ梔子仁(炒) 各四兩, 黃連(薑汁炒) 二兩, 枳實ㆍ檳榔ㆍ蓬朮ㆍ靑皮ㆍ瓜蔞仁ㆍ蘇子 各一兩. 右爲末, 水丸梧子大. 滾水下三五十丸. 《回春》
DP	勻氣丸
SS	治氣虛濁升多噫. 益智仁ㆍ大腹子ㆍ白檀香 各一兩, 草豆蔲ㆍ橘皮ㆍ沈香ㆍ人參 各五錢. 右爲末, 飯丸梧子大. 淡薑湯下七八十丸. 《入門》


CC	噎膈


CC	反胃
ZZ	幷見嘔吐門.


CC	安養心神調治脾胃
ZZ	夫心者, 君主之官, 神明出焉. 凡喜怒悲忿憂思恐懼, 皆損元氣. 心者, 神之舍, 心君不寧, 化而爲火, 火者, 七神之賊也. 故曰, 陰火太盛, 經營之氣, 不能頤養於神, 乃脈病也. 人心之神, 眞氣之別名也. 得血則生, 血生則脈旺. 脈者, 神之舍. 若心生凝滯, 則七神離形, 而脈中惟有火矣. 善治斯病者, 惟在調和脾胃, 使心無凝滯. 或生觀欣, 或逢喜事, 或天氣暄暖, 或居溫和, 或食滋味, 或見可欲事, 則慧然如無病矣. 盖胃中元氣得舒伸故也. 《東垣》


CC	內傷將理法
ZZ	服藥後若喜食, 一二日不可飽食, 恐胃再傷. 須少進美食, 助其藥力, 益升浮之氣, 而滋其胃氣, 愼不可淡食以損藥力, 而助邪氣之降沈也. 可以少役形體, 使胃氣得轉運升發, 愼勿大勞役, 使氣復傷. 若脾胃得安靜尤佳. 若胃氣稍强, 少食果以助穀藥之力. 經曰, 五穀爲養, 五果爲助, 是也. 《東垣》
ZZ	帝曰, 胃惡熱而喜淸冷, 大腸惡淸冷而喜熱, 兩者不和, 何以調之. 岐伯曰, 調此者, 飮食衣服, 亦欲適寒溫, 寒無凄凔, 暑無出汗, 飮食熱無灼灼, 寒無凔凔. 寒溫中適, 故氣將持, 乃不致邪僻也. 《靈樞》
ZZ	五味淡薄, 令人神爽氣淸. 《養性書》
ZZ	飮食欲相接而溫和, 宜食多而肉少.
ZZ	一切肉, 惟須煮爛, 停冷食之, 食畢當漱口數過. 勿食生肉傷胃. 《得效》
ZZ	茶之爲物, 四時皆不可多喫, 令人下焦虛冷. 惟飽食後, 煖飮 一兩盞不妨, 盖能消食故也.
ZZ	茹性至冷, 菜苽雖治氣, 又能暗人耳目. 此等物, 四時皆不可多食, 老人尤宜忌之.
ZZ	脾好音樂. 夜食多則脾不磨. 周禮曰, 樂以侑食. 盖脾好音聲絲竹, 耳纔聞, 脾卽磨矣. 《活人心》
ZZ	每食訖, 以手摩面及腹數 百遍, 又行步躊躇, 計使中數里來, 則食易消, 令人能飮食, 無百病.
ZZ	飽食卽臥, 或不消成積聚.
ZZ	又夜勿過醉飽. 《得效》
ZZ	行住坐臥, 各得其宜, 不可至疲倦. 《東垣》


CC	五味過傷爲病
ZZ	酸走筋, 多食之, 令人癃小便不通也.
ZZ	鹹走血, 多食之, 令人渴.
ZZ	辛走氣, 多食之, 令人洞心心液爲汗, 洞心謂汗出也
ZZ	苦走骨, 多食之, 令人變嘔.
ZZ	甘走肉, 多食之, 令人悗心悗與悶同. 《靈樞》
ZZ	多食鹹, 則脈凝澁而變色. 多食苦, 則皮槁而毛拔. 多食辛, 則筋急而爪枯. 多食酸, 則肉胝䐢而脣揭. 多食甘, 則骨痛而髮落. 《內經》


CC	不伏水土病與內傷同
ZZ	四方之氣, 溫涼不同, 隨方嗜欲, 因以成性. 若移其舊土, 多不習伏. 必因飮食以入腸胃, 腸胃不習, 疾病必生, 故曰, 不伏水土也. 《病源》
ZZ	不伏水土之疾, 與瘴同源. 夫平原土堅水熱, 山谷土潤水冷. 俱以平胃散ㆍ棗肉平胃散方見內傷, 或加減正氣散方見濕門ㆍ不換金正氣散ㆍ藿香正氣散, 皆可隨水土風氣冷熱, 加減用之. 然以扶脾胃爲本. 凡縱酒色, 及食魚肉, 果菜, 笋蕨, 生冷, 糯飯, 燒酒, 及油炒ㆍ醬煿, 雞鵝, 麪食, 過飢過飽, 歇臥處有穢氣, 半夜失盖, 早行沾露, 空腹出外, 皆能發瘴. 仕宦商賣遊外, 俱宜節飮食愼起居以防之. 大檗與濕瘴同治. 《入門》


CC	內傷調補藥
ZZ	內傷脾胃調理, 常服藥. 宜參苓白朮丸ㆍ參苓白朮散ㆍ瑞蓮丸ㆍ太和丸ㆍ雲林潤身丸ㆍ補眞膏ㆍ參朮調元膏ㆍ白朮和胃丸ㆍ異功散方見五藏ㆍ九仙王道糕ㆍ秘傳三仙糕ㆍ茯苓造化糕ㆍ白雪糕ㆍ砂糖丸ㆍ天眞元ㆍ還元丹ㆍ助元散ㆍ蒼朮膏ㆍ白朮膏.
DP	參苓白朮丸
SS	治病後, 元氣虛弱, 此藥養元氣, 補脾胃, 進美飮食, 淸火, 化痰, 解鬱. 白朮(土炒) 二兩半, 蓮肉ㆍ桔梗ㆍ薏苡仁 各二兩, 人參ㆍ白茯苓ㆍ山藥(炒)ㆍ陳皮ㆍ半夏(製)ㆍ白扁豆ㆍ黃連(二味幷薑汁炒)ㆍ當歸ㆍ香附子ㆍ遠志ㆍ甘草 各一兩, 縮砂ㆍ石菖蒲 各五錢. 右爲末, 薑棗煎湯打神麴末 一兩煮糊, 和丸梧子大. 白湯下百丸. 《醫鑑》
DP	參苓白朮散
SS	治內傷, 脾胃虛弱, 飮食不進, 或吐瀉. 凡大病後, 調助脾胃, 此藥極妙. 人參ㆍ白朮ㆍ白茯苓ㆍ山藥ㆍ甘草(灸) 各三錢, 薏苡仁ㆍ蓮肉ㆍ桔梗ㆍ白扁豆ㆍ縮砂 各一錢半. 右爲末, 每二錢, 棗湯點服.
SS	剉取一兩, 入薑三棗二, 水煎服亦可. 《入門》
DP	瑞蓮丸
SS	治內傷, 脾胃虛弱, 少飮食, 或泄瀉. 山藥(炒)ㆍ白朮(土炒)ㆍ蓮肉ㆍ芡仁 各二兩, 白茯苓ㆍ橘紅ㆍ白芍藥(酒炒) 各一兩, 人參ㆍ甘草(灸) 各五錢. 右爲末, 獖猪肚 一箇洗淨煮爛擣, 和藥末爲丸梧子大. 每百丸, 空心, 米飮下, 兼服白雪糕. 《回春》
DP	太和丸
SS	治內傷, 脾胃虛損, 不思飮食, 肌體羸瘦, 面色萎黃, 開胸快膈, 淸鬱, 化痰, 消食, 調理之劑也. 白朮(土炒) 四兩, 白茯苓ㆍ白芍藥ㆍ神麴(炒)ㆍ麥芽(炒) 各二兩半, 香附(便炒)ㆍ當歸ㆍ枳實 各二兩, 龍眼肉無則益智代之ㆍ白豆蔲 各一兩三錢, 半夏 一兩二錢, 陳皮ㆍ黃連(薑汁炒)ㆍ山楂肉 各一兩, 甘草(灸) 七錢, 人參ㆍ木香 各五錢. 右爲末, 荷葉煎湯打陳米爲糊和丸梧子大. 米飮下百丸. 《回春》
DP	雲林潤身丸
SS	治肌瘦怯弱, 精神短少, 飮食不甘. 服此藥, 可以當勞, 可以耐飢, 久服則肢體肥壯, 淸火化痰, 開鬱健脾胃, 養血和氣. 當歸(酒洗)ㆍ白朮 各六兩, 白茯苓ㆍ陳皮ㆍ便香附ㆍ黃連(薑汁炒)ㆍ山楂肉ㆍ神麴(炒) 各三兩, 枳實ㆍ白芍藥ㆍ人參ㆍ山藥(炒)ㆍ蓮肉 各二兩, 甘草(灸) 五錢. 右爲末, 荷葉煎湯煮飯和丸梧子大. 米飮下百丸. 勞役之士, 不可一日無此藥也. 《醫鑑》
DP	補眞膏
SS	人參 四兩, 山藥(蒸熟去皮)ㆍ芡仁(蒸)ㆍ蓮肉ㆍ棗肉ㆍ杏仁ㆍ胡桃肉 各一斤, 沈香 三錢(另爲末). 已上俱擣爛. 煉蜜 三斤, 眞酥油 一斤, 和蜜蒸化. 右將前八味和成一處, 磨極細末, 入酥蜜內攪勻如膏, 盛磁器內封口. 淸晨用白湯調數匙服, 臨臥又一服. 大補眞元, 功不能盡述. 《回春》
DP	參朮調元膏
SS	扶元氣, 健脾胃, 進飮食, 潤肌膚, 生精血, 眞仙丹也. 雪白朮 一斤, 人參 四兩幷剉作片, 入磁鍋, 淨水十椀, 熬取汁二椀. 濾出滓, 又添水熬, 取汁二椀去渣. 將二次汁濾淨, 慢火熬至二椀, 加入蜜 半斤, 再熬至稠, 埋土中三日取出, 日服三四次, 白湯下. 《回春》
DP	白朮和胃丸
SS	治內傷病久, 厭厭不能食, 藏府或結或溏. 常服, 和脾胃, 進飮食. 白朮 一兩半, 厚朴ㆍ半夏 各一兩, 陳皮 八錢, 人參 五錢, 枳實ㆍ檳榔 各二錢半, 甘草 二錢, 木香 一錢半, 乾生薑 一錢. 右爲末, 蒸餠和丸梧子大. 米飮下五十丸. 《東垣》
DP	九仙王道糕
SS	養精神, 扶元氣, 健脾胃, 進飮食, 補虛損, 生肌肉, 除濕熱. 蓮肉ㆍ山藥(炒)ㆍ白茯苓ㆍ薏苡仁 各四兩, 麥芽(炒)ㆍ白扁豆(炒)ㆍ芡仁 各二兩, 柿霜 一兩, 白砂糖 二十兩. 右細末, 入粳米粉五升, 蒸糕曬乾, 任意食之, 米飮送下. 《回春》
DP	秘傳三仙糕
SS	治內傷, 脾胃虛弱, 飮食不進, 主補養元氣. 人參ㆍ山藥ㆍ蓮肉ㆍ白茯苓ㆍ芡仁 各五兩, 另爲末, 白蜜ㆍ砂糖屑 各一斤, 糯米粉 三升, 粳米粉 七升. 右末拌勻, 蒸熟曬乾, 再爲末, 每取一大匙, 白湯調下, 日三四次. 《集略》
DP	茯苓造化糕
SS	治同上. 白茯苓ㆍ蓮肉ㆍ山藥ㆍ芡仁 各四兩(白晩粳米二升爲粉), 砂糖 一斤(刮爲屑). 右爲末, 拌勻入甑中, 以竹刀劃爲片界, 以篾蓬覆甑上, 蒸熟取出曬乾, 任意食之. 若覆木盖則不熟矣. 《集略》
DP	白雪糕
SS	治內傷, 補養脾胃. 山藥ㆍ芡仁ㆍ蓮肉 各四兩, 粳米ㆍ糯米 各一升(幷爲粉), 砂糖屑 一斤半. 右拌勻蒸糕, 任食之. 《醫鑑》
DP	砂糖元
SS	調理脾胃. 砂糖 一兩(作屑), 入縮砂末 一錢, 蜜少許和勻, 每兩作三十丸, 細嚼嚥下, 加五味子肉末半錢尤好. 《俗方》
DP	天眞元
SS	治內傷, 脾腎俱虛, 飮食不進, 津液枯竭, 形容羸瘁. 肉蓯蓉ㆍ山藥(生者)ㆍ天門冬 各十兩, 當歸 十二兩. 右四味爲末. 精羊肉 七斤批開, 入藥末在內, 裹定扎縛, 入糯米酒四甁中, 煮令酒乾, 再入水二升又煮, 候肉爛如泥, 乃入黃芪末 五兩, 人參末 三兩, 白朮末 二兩, 熟糯米飯焙末 十兩, 拌勻同擣作丸梧子大. 每服一百丸, 日三次, 一日約服三百丸. 若難作丸, 則入蒸餠同擣爲丸, 溫酒或鹽湯送下.
SS	曾脫血, 肌瘦, 絶不入食, 行步不得, 手足痿弱, 血氣乾槁, 形神不足. 如滑腸不食, 守死無法可治者. 如咽喉窄下食不得, 只能 五七粒, 漸漸服之, 粒數多則便可養起. 久服令人面色紅潤, 滋血生津液, 大便乾燥者, 服之自潤. 《得效》
DP	還元丹
SS	治內傷虛損, 安五藏, 消百病, 實精髓, 固元氣, 大能令瘦者肥. 黃犍牛肉勿拘多少, 去筋膜切作棊子大, 河水洗數遍, 仍浸一宿, 再洗數遍, 水淸爲度, 用好酒同入磁缸內, 油紙封口, 用桑柴火煮一晝夜, 取出焙乾爲末, 其色如黃沙爲佳, 焦黑不可用. 每肉末 半斤, 入後藥 一斤. 蓮肉ㆍ山藥(幷葱鹽同炒, 去葱鹽)ㆍ白茯苓ㆍ茴香(微炒). 幷爲末各四兩, 右和勻. 用蒸棗肉硏爲膏, 加好酒, 入前藥末搜和擣作丸梧子大. 曬乾, 透空心, 溫酒下五七十丸. 初則日進三服, 久則止進一服. 和劑勿用麪糊米飮之類, 其藥不靈. 《活人心》
SS	一名返本丸. 《丹心》
DP	助元散
SS	大補脾胃, 令人能食. 老人尤宜常服. 白朮 三兩, 白茯苓ㆍ陳皮 各一兩, 蓮肉 一兩半, 麥芽(炒) 五錢. 右爲末, 入砂糖屑 三兩, 磁器收貯, 常安火邊. 不拘時, 白滾湯調下 三錢. 《入門》
DP	蒼朮膏
SS	治傷食, 少食, 濕腫, 四肢無力, 酒色過度勞逸有傷, 骨熱痰火等證. 初服, 或作熱, 或瀉痰, 或作飽, 或善飢, 久服則輕身健骨. 蒼朮(泔浸去黑皮, 切片焙) 一斤, (入蒸過)白茯苓 四兩(剉). 入水十椀熬, 取汁二椀, 濾去渣, 又入水熬取汁二椀, 將渣擣爛, 又入水熬絞取汁一二椀, 去渣, 都合前汁, 再熬至二椀, 加蜜 四兩熬至稠, 滴水成珠爲度, 日服二三次, 白湯送下. 此藥氣極雄壯, 通行脾腎二經. 《入門》
DP	白朮膏
SS	治內傷, 脾胃不和, 飮食少進無味, 或時吐瀉. 取一斤切焙, 入陳皮 四兩, 熬取汁如上法, 入蜜令稠, 服如上法. 《醫鑑》


CC	食厥
ZZ	凡人卒然暈倒, 口噤不能言, 目不識人, 四肢不擧等證. 多因飮食過度, 變爲異常之疾, 必須審問. 若果因飮食之後, 或着氣惱, 多用薑鹽湯多灌, 探吐之後, 服加味六君子湯卽愈. 《回春》
DP	加味六君子湯
SS	香附子 一錢半, 白朮ㆍ白茯苓ㆍ陳皮ㆍ半夏 各一錢, 人參 七分, 木香ㆍ縮砂 各五分, 甘草 三分. 右剉, 作一貼, 入薑三棗二, 紫蘇葉 七片, 同煎服. 《回春》


CC	食積類傷寒
ZZ	凡傷食成積, 亦能發熱頭痛, 證似傷寒, 宜用陶氏平胃散. 《入門》
DP	陶氏平胃散
SS	蒼朮 一錢半, 厚朴ㆍ陳皮ㆍ白朮 各一錢, 黃連ㆍ枳實 各七分, 草果 六分, 神麴ㆍ山楂肉ㆍ乾薑ㆍ木香ㆍ甘草 各五分. 右剉, 作一貼, 薑三, 水煎服. 《入門》


CC	內傷飮食宜吐
ZZ	宿食在上脘, 當吐之. 宜瓜蔕散方見吐門. 《仲景》
ZZ	食塞胸中, 上部有脈, 下部無脈, 其人當吐, 不吐者死, 宜瓜蔕散. 《東垣》
ZZ	尋常飮食過飽, 在膈不下, 不必用瓜蔕散. 但以手或以雞翎探吐之, 鹽湯吐法更佳. 《東垣》
ZZ	飮食不消, 在胸膈間, 兀兀反覆欲吐, 甚者, 用瓜蔕散, 輕者, 以物探吐之. 《綱目》
ZZ	飮酒過多, 速吐之爲佳. 《得效》
ZZ	吐出宿食, 宜用陰陽湯或溫鹽湯多飮, 探吐之. 《入門》
DP	陰陽湯
SS	卽新汲水一椀, 百沸湯一椀相和, 入鹽 一合, 頓服取吐. 《本草》


CC	內傷飮食宜下
ZZ	人病有宿食, 何以別之. 曰脈浮而大, 按之反澁, 故知有宿食. 宜大承氣湯方見寒門下之.
ZZ	脈數而滑者, 此有宿食, 宜下之愈. 用大ㆍ小承氣湯方見寒門. 宿食潮熱, 用小承氣湯. 《仲景》
ZZ	傷寒物或熱物者, 宜備急丸方見救急ㆍ除源散. 《入門》
ZZ	食在中下脘者, 宜下以逐之. 木香見睍丸ㆍ丁香脾積丸方見腹部ㆍ感應元方見大便, 選用. 《入門》
ZZ	下食積, 宜用泝源散ㆍ煮黃丸ㆍ丁香脾積丸方見大便ㆍ神應丸則感應元一名ㆍ枳實大黃湯.
DP	除源散
SS	凡傷食物, 惡寒發熱, 心腹痞痛, 久不愈, 必詢問其先食何物所傷, 以原食之物燒存性細硏 一兩爲末, 別用生韭 一握, 擣取汁調服, 過一二時, 以驅逐下利之藥煮黃丸ㆍ備急丸服以催之, 其宿食卽下, 熱退而愈. 《入門》
SS	一名泝源散. 《正傳》
SS	傷寒食復發熱, 取所食物燒存性細硏, 米飮調下 二錢卽愈. 《仲景》
DP	煮黃丸
SS	治飮食過多, 胸腹刺痛如神. 雄黃(水飛) 二錢, 巴豆霜 一錢. 右和勻, 滴水爲丸梧子大. 滾漿水煮十二丸, 濾入冷漿水沈冷. 以所浸漿水下一丸, 一日十二時盡服之, 以利爲度, 不必盡劑. 《易老》
DP	枳實大黃湯
SS	治食傷熱物, 大便不通. 大黃 二錢, 厚朴ㆍ枳實ㆍ檳榔ㆍ甘草 各一錢, 木香 五分. 右剉, 作一貼, 水煎服. 《回春》


CC	禁忌法
ZZ	凡飮食中, 忌食大鹹, 大辛, 蒜ㆍ韭, 五辣, 醋大料物, 薑ㆍ桂之類, 皆傷元氣.
ZZ	藥中澤瀉ㆍ茯苓ㆍ猪苓ㆍ燈心ㆍ琥珀ㆍ通草ㆍ木通ㆍ滑石之類, 皆瀉陽氣, 勿服之. 《東垣》


CC	導引法
ZZ	凡酒食中毒, 正坐仰天, 呼出酒食醉飽之氣, 立飢且醒. 《病源》


CC	單方
XX	凡三十七種. 有寬中丸ㆍ獨醒湯ㆍ雙花散.
DP	碧海水
SS	飮 一二合, 吐下宿食, 臚脹良. 《本草》
DP	生熟湯
SS	人大醉, 及食苽果過多, 以生熟湯浸身, 湯皆爲酒及苽味. 卽百沸湯和新汲水也. 《本草》
DP	生薑汁
SS	中熱不能食, 生薑汁 一合, 和蜜 一匙, 水 三合, 生地黃汁 少許, 頓服立差. 《本草》
DP	桑枝茶
SS	消食下氣. 以銅刀細剉, 砂器炒黃色, 水煎服. 《本草》
DP	茶
SS	消宿食. 溫煖飮之. 雀舌茶亦可. 《俗方》
DP	吳茱萸
SS	治呑酸, 酸水刺心. 取一合, 水煎服之卽差. 近有人, 心如蜇破, 服此方, 二十年不發. 《本草》
DP	厚朴
SS	消化水穀. 取逆水蘆根, 幷厚朴, 煎服卽效.
SS	雷公云, 益食加觴, 須煎蘆朴者是也. 《本草》
DP	山楂子
SS	治食積, 能消食. 蒸熟取肉曬乾煎服, 或取肉爲末, 神麴糊和丸服, 名曰寬中丸. 《本草》
SS	又治食肉多成積, 山楂肉 一兩, 水煮先飮湯, 後吃楂肉. 《種杏》
DP	靑皮
SS	治酒食飽滿. 靑皮 四兩, 鹽 一兩, 和水拌炒爲末, 每取一錢半, 入茶末半錢和勻, 沸湯點服妙. 《本草》
DP	榠樝
SS	消食, 解酒毒, 止呑酸, 去酒痰黃水, 可進酒去痰. 常常嚼下妙. 木瓜同. 《本草》
DP	烏梅
SS	治食麪不消膨脹. 取肉作丸, 白湯下三十丸. 《類聚》
DP	蓴
SS	合鮒魚作羹食, 主胃弱不下食, 能開胃口. 至效, 老人尤宜. 《本草》
DP	鮒魚及鯔魚
SS	兩魚, 皆食泥, 故有補脾胃進飮食之功. 可常食之. 《本草》
DP	蟹
SS	治胃氣消食. 取中黃, 和五味生食. 《本草》
DP	飴糖
SS	卽成片黑糖也. 使脾胃氣和, 可思食. 常常食之佳. 《本草》
DP	大麥糵
SS	卽麥芽也. 氣虛人宜服, 可以代戊己, 腐熟水穀. 末服煎服皆可. 《本草》
DP	神麴
SS	能消化水穀, 去宿食. 末服煎服幷良. 《湯液》
DP	菉豆粉
SS	解酒食毒. 作麪食之良. 《日用》
DP	蘿葍
SS	消食, 制麪毒. 又解大小二麥毒. 生嚼嚥之佳.
SS	昔有西僧來, 見食麪者曰, 大熱何以食此, 又見食蘿葍曰, 賴有此耳. 自此, 食麪必啖蘿葍. 《本草》
DP	牛肚
SS	卽牛䑋也. 主補益脾胃. 可蒸爛, 和五味食之. 《俗方》
DP	黃雌雞
SS	主脾胃虛弱, 少食萎黃. 雞肉 五兩, 白麪 七兩, 葱白 二合(切), 和作餛飩, 入五味, 煮熟食之. 《入門》
DP	臘雪水
SS	治酒毒暴熱. 取飮之. 《本草》
DP	梨
SS	解酒渴. 取消梨, 食之甚佳. 《本草》
DP	甘菊花
SS	治酒不醒. 眞甘菊花爲末, 水服 一二錢. 《本草》
DP	葛根
SS	解酒毒, 又治酒醉不醒. 擣取汁飮一二升便醒. 煎服亦可.
SS	取根擣爛, 和水澄取粉, 投沸湯中, 良久, 色如膠, 以蜜水拌食. 和少生薑尤佳. 大治酒渴.
SS	葛花善解酒毒. 《本草》
DP	竹茹
SS	治飮酒頭痛. 取靑竹茹 三兩, 水五升, 煮取三升, 去滓令冷, 入雞卵 三枚攪勻, 更一沸飮之. 《本草》
DP	牡蠣
SS	主酒後煩熱. 取肉, 和薑醋, 生食之. 《本草》
DP	蚌蛤
SS	解酒毒, 醒酒. 或薑醋生食, 或煮食之. 《本草》
DP	田螺
SS	去熱醒酒. 連月飮酒, 口舌爛瘡, 取螺肉, 入葱ㆍ豉ㆍ椒ㆍ薑, 煮汁飮. 《本草》
DP	藕
SS	解酒毒, 消食毒. 生食之, 或蒸食良. 《本草》
DP	柑皮
SS	解酒毒, 及酒渴, 要易醒. 柑子皮焙爲末, 入鹽少許, 沸湯點 一錢服. 名曰獨醒湯. 《本草》
DP	赤小豆花
SS	消酒毒, 解酒病. 小豆花ㆍ及葛花等分, 焙乾爲末, 飮服 一二錢, 令不醉. 名曰雙花散. 《集要》
DP	菘菜
SS	解酒渴. 作羹, 及虀葅食幷佳. 《本草》
DP	苽子
SS	善解燒酒毒. 生食之, 或苽及藤, 擣汁飮. 《俗方》
DP	牛肝及百葉
SS	解酒勞. 生作膾, 和薑ㆍ醋食之. 《本草》
DP	鷹糞
SS	治食生脯腊過多悶絶. 以淡米飮, 和糞末少許, 頓服 三五合卽差. 《本草》
DP	斷酒方
SS	取酒七升着甁中, 朱砂 五錢細硏, 納甁中, 緊塞甁口, 安猪圈中, 任猪動搖, 經七日取飮之, 卽不復飮.
SS	鸕鶿糞灰, 水服 一錢. 鷹屎灰亦可, 和酒服. 幷勿令飮人知. 《本草》
SS	又井中倒生草, 水煎服. 又竹葉上露和酒服. 《俗方》


CC	鍼灸法
ZZ	胃弱不思飮食, 取三里ㆍ三陰交.
ZZ	三焦邪熱, 不嗜食, 取關元. 《綱目》
ZZ	全不思食, 取然谷出血, 立飢.
ZZ	飢不能食, 飮食不下, 取章門ㆍ期門. 《東垣》
ZZ	飮食不多, 心腹膨脹, 面色萎黃, 世謂脾腎病, 宜灸中脘. 《資生》
ZZ	食多身瘦, 名曰食晦, 先取脾兪, 後取章門ㆍ太倉. 《資生》
ZZ	飮食不下, 膈塞不通, 邪在胃脘, 刺法, 在上脘, 則抑而下之, 在下脘, 則散而去之. 《靈樞》
ZZ	胃病, 飮食不下, 取三里. 《東垣》
ZZ	吐宿汁, 呑酸, 取章門ㆍ神光. 《東垣》


BB	虛勞


CC	虛勞病源
ZZ	損脈之爲病奈何. 然一損損於皮毛, 皮聚而毛落. 二損損於血脈, 血脈虛少, 不能榮於藏府. 三損損於肌肉, 肌肉消瘦, 飮食不爲肌膚. 四損損於筋, 筋緩不能自收持. 五損損於骨, 骨痿不能起於床. 反此者, 至脈之病也. 損脈從上下, 骨痿不能起於床者死, 至脈從下上, 皮聚而毛落者亦死. 《難經》
ZZ	虛損之疾, 寒熱, 因虛而感也. 感寒則損陽, 陽虛則陰盛. 故損自上而下. 治之宜辛甘淡, 過於胃, 則不可治也. 感熱則損陰, 陰虛則陽盛. 故損自下而上. 治之宜以苦酸鹹, 過於脾, 則不可治也. 自上而下者, 一損損於肺, 皮聚而毛落. 二損損於心, 血脈虛少, 不能榮於藏府, 婦人則月水不通. 三損損於胃, 飮食不爲肌膚. 自下而上者, 一損損於腎, 骨痿不能起於床. 二損損於肝, 筋緩不能自收持. 三損損於脾, 飮食不能消化. 論曰, 心肺損而色敗, 肝腎損而形痿, 穀不能消而脾損. 感此病者, 皆損之病, 漸漬之深, 皆虛勞之疾也. 《綱目》
ZZ	夫衆病積聚, 皆起於虛, 虛生百病. 《本草》
ZZ	世人惟知百病生於心, 而不知百病生於腎. 飮酒食肉, 醉飽入房, 不謹節慾, 妄爲傷精, 則腎水空虛, 不能平其心火. 心火縱炎, 傷其肺金, 是絶水之源. 金水衰虧, 不能勝其肝木, 肝木盛, 則剋脾土而反生火. 火獨旺而不生化, 故陽有餘陰不足, 獨熱而不久矣. 《回春》


CC	虛勞證
ZZ	虛者, 皮毛肌肉, 筋脈骨髓, 氣血津液不足, 是也. 《綱目》
ZZ	凡飮食減少, 精神昏短, 遺精夢泄, 腰背胸脇筋骨引痛, 潮熱自汗, 痰盛咳嗽, 是虛勞常證也. 《入門》
ZZ	皮虛則熱, 脈虛則驚, 肉虛則重, 筋虛則急, 骨虛則痛, 髓虛則墮, 腸虛則泄. 三陽實, 三陰虛, 汗不出, 三陰實, 三陽虛, 汗不止. 《直指》
ZZ	諸虛不足, 榮衛俱竭, 五勞七傷, 骨蒸潮熱, 腰背拘急, 百節痠疼, 夜多盜汗, 心常驚惕, 咽燥脣焦, 嗜臥少力, 肌膚瘦悴, 咳嗽多痰, 咯唾血絲, 寒熱往來, 頰赤神昏, 專不進食. 服熱藥則煩躁上衝, 服涼藥則膈滿腹痛, 最難爲治. 《得效》


CC	脈法
ZZ	平人脈大爲勞, 脈極虛亦爲勞. 《仲景》
ZZ	氣虛則脈弦, 血虛則脈大. 《靈樞》
ZZ	凡人脈虛細弱者, 勞也.
ZZ	脈弦而大, 弦則爲減, 大則爲芤, 減則爲寒, 芤則爲虛, 虛寒相搏, 此名爲革, 婦人則半産漏下, 男子則亡血失精. 《仲景》
ZZ	寸口脈微而澁, 微者, 衛氣衰, 澁者, 榮氣不足, 衛氣衰, 面色黃, 榮氣不足, 面色靑. 榮爲根, 衛爲葉, 榮衛俱微, 則根葉槁枯, 而寒慄咳逆, 唾腥吐涎沫. 《仲景》
ZZ	脈來軟者, 爲虛.
ZZ	緩者, 爲虛.
ZZ	微者, 爲虛.
ZZ	弱者, 爲虛.
ZZ	弦者, 爲中虛.
ZZ	脈細而微者, 血氣俱虛, 脈小者, 血氣俱少.
ZZ	脈大而芤者, 脫血, 血虛, 脈大如葱管.
ZZ	脈沈者, 遲者, 脫氣. 《脈經》
ZZ	平脈弦大, 勞損而虛, 大而無力, 陽衰易扶, 數而無力, 陰火難除, 寸弱上損, 浮大裏枯, 尺寸俱微, 五勞之軀, 血羸左濡, 氣惟右推, 左右微小, 氣血無餘. 《回春》
ZZ	男子久病, 氣口脈弱則死, 强則生.
ZZ	女人久病, 人迎脈强則生, 弱則死. 《丹心》
ZZ	虛勞之脈, 大抵多弦, 或浮大, 或數大者易治. 血氣未定, 可斂而正也. 弦者難治, 血氣已耗, 未易調補. 若帶雙弦, 則爲賊邪侵脾, 尤爲難治, 加數極則殆. 《直指》


CC	五勞證
ZZ	五勞者, 心勞血損, 肝勞神損, 脾勞食損, 肺勞氣損, 腎勞精損也. 《金匱》
ZZ	忽喜怒, 大便苦難, 口內生瘡, 此爲心勞.
ZZ	短氣面腫, 鼻不聞香, 咳嗽唾痰, 兩脇脹痛, 喘息不定, 此爲肺勞.
ZZ	面目乾黑, 精神不定, 不能獨臥, 目視不明, 頻頻下淚, 此爲肝勞.
ZZ	口苦舌强, 嘔逆醋心, 氣脹脣焦, 此爲脾勞.
ZZ	小便黃赤, 兼有餘瀝, 腰痛耳鳴, 夜間多夢, 此爲腎勞. 《千金》
ZZ	曲運神機, 爲心之勞. 其證, 血少面無色, 驚悸, 盜汗, 夢遺, 極則心痛咽腫.
ZZ	盡力謀慮, 爲肝之勞. 其證, 筋骨拘攣, 極則頭目昏眩.
ZZ	意外過思, 爲脾之勞. 其證, 脹滿少食, 極則吐瀉肉削, 四肢倦怠.
ZZ	預事而憂, 爲肺之勞. 其證, 氣乏, 心腹冷痛, 極則毛焦津枯, 咳嗽鬨熱.
ZZ	矜持志節, 爲腎之勞. 其證, 腰脊痛, 遺精白濁, 極則面垢脊痛. 《入門》
ZZ	心勞, 則口舌生瘡, 語澁肌瘦.
ZZ	肝勞, 則脇痛, 關格不通.
ZZ	脾勞, 則氣急, 肌痺, 多汗.
ZZ	肺勞, 則氣喘, 面腫, 口燥咽乾.
ZZ	腎勞, 則尿赤, 陰瘡, 耳鳴, 面黑. 《入門》


CC	六極證
ZZ	數轉筋, 十指爪甲皆痛, 爲筋極.
ZZ	牙齒動, 手足痛, 不能久立, 爲骨極.
ZZ	面無血色, 頭髮墮落, 爲血極.
ZZ	身上往往如鼠走, 體上乾黑, 爲肉極.
ZZ	氣少無力, 身無膏澤, 翕翕羸瘦, 眼無精光, 立不能定, 身體苦痒, 搔之生瘡, 此爲精極.
ZZ	胸脇逆滿, 恒欲大怒, 氣少不能言, 此爲氣極. 《入門》


CC	七傷證
ZZ	虛損之疾, 生自五勞, 卽生六極, 復生七傷.
ZZ	一曰, 陰寒. ○ 二曰, 陰痿. ○ 三曰, 裏急. ○ 四曰, 精漏. ○ 五曰, 精少. ○ 六曰, 精淸. ○ 七曰, 小便數.
ZZ	又一曰, 陰汗. ○ 二曰, 精寒. ○ 三曰, 精淸. ○ 四曰, 精少. ○ 五曰, 囊下濕痒. ○ 六曰, 小便澁數. ○ 七曰, 夜夢陰人. 其病皆小便赤熱, 或如鍼刺. 《入門》


CC	人身陽有餘陰不足
ZZ	天爲陽, 而運於地之外, 地爲陰, 而居乎中, 天之大氣擧之. 日, 實也, 屬陽, 而運於月之外, 月, 缺也, 屬陰, 稟日之光以爲明. 人受天地之氣以生, 天之陽氣爲氣, 地之陰氣爲血. 故陽常有餘, 而陰常不足, 氣常有餘, 而血常不足也.
ZZ	人之一身, 陽常有餘, 陰常不足, 氣常有餘, 血常不足. 故滋陰補血之藥, 自幼至老不可缺也. 《丹心》


CC	辨氣虛血虛陽虛陰虛
ZZ	虛脈多弦, 弦而濡大無力, 爲氣虛.
ZZ	脈沈微無力, 爲氣虛甚.
ZZ	脈弦而微, 爲血虛.
ZZ	脈澁而微, 爲血虛甚.
ZZ	形肥而面浮白者, 陽虛.
ZZ	形瘦而面蒼黑者, 陰虛. 《入門》
ZZ	房勞思慮傷心腎, 則陰血虛.
ZZ	飢飽勞役傷胃氣, 則陽氣虛, 此傷證之至要也. 《入門》
ZZ	呼吸少氣, 懶言語, 動作無力, 目無精光, 面色晄白, 此兼氣虛也. 《海藏》
ZZ	右脈浮而大, 或大而弦, 皆爲虛勞. 盖陽盛陰虛之證, 暮多見之.
ZZ	右脈虛微細弦, 爲虛勞者, 乃陰陽俱虛之證也. 晨多見之. 《保命》
ZZ	此條當與火熱門參看.


CC	虛勞治法
ZZ	勞倦之疾, 百脈空虛, 非滋潤粘膩之物以養之, 不能實也. 古方用鹿角膠ㆍ阿膠ㆍ牛乳ㆍ飴糖ㆍ酥酪ㆍ糖ㆍ蜜ㆍ人參ㆍ杏仁ㆍ當歸ㆍ熟芐之類, 正此意耳. 或者, 妄施金石燥熱等藥, 以致氣血乾涸, 心腎不交. 故火炎於上, 爲痰嗽, 爲咯血, 爲口乾, 爲五心熱, 水走於下, 爲遺精, 爲赤白濁, 爲小便滑數, 誤矣哉. 《直指》
ZZ	虛損, 皆因水火不濟. 火降則血脈和暢, 水升則精神充滿, 但以調和心腎爲主, 兼補脾胃, 則飮食進而精神氣血自生矣. 《入門》
ZZ	治損之法, 損其肺者, 益其氣, 損其心者, 調其榮血, 損其脾者, 調其飮食, 適其寒溫, 損其肝者, 緩其中, 損其腎者, 益其精. 《難經》
ZZ	損其肝者, 緩其中, 謂調血也. 問曰, 當用何藥以治之. 答曰, 當用四物湯, 以其中有芍藥故也. 《東垣》
ZZ	形不足者, 溫之以氣, 精不足者, 補之以味, 穀肉果菜, 百味珍羞, 無非補也. 今之醫者, 不通其法, 惟知大補之道, 輕則當歸ㆍ鹿茸ㆍ天雄ㆍ附子, 重則乳石ㆍ丹砂, 加之以灼艾, 火轉盛而水愈涸, 如此死者, 醫殺之耳. 《綱目》
ZZ	內經曰, 精不足者, 補之以味. 味, 陰也. 補精以陰, 求其本也. 然乃穀菽果菜出於天賦自然, 冲和之味. 故有食人, 補陰之功. 非烹飪調和偏厚之味, 出於人爲者也.
ZZ	又曰, 形不足者, 溫之以氣. 溫, 養也. 溫存以養, 使氣自充, 氣充則形完矣. 曰補, 曰溫, 各有其旨. 局方悉以溫熱藥佐輔, 名曰溫補, 豈理也哉. 《丹心》
ZZ	虛損之證, 峻補者, 烏ㆍ附ㆍ天雄ㆍ薑ㆍ桂之屬, 潤補者, 鹿茸ㆍ當歸ㆍ蓯蓉之屬, 淸補者, 兩門冬ㆍ人參ㆍ地黃之屬也. 《得效》


CC	陰虛用藥
ZZ	陰虛, 卽血虛也.
ZZ	凡陰虛證, 每日午後惡寒發熱, 至晩亦得微寒而解. 脈必虛濡而數絶, 類瘧證. 但瘧脈弦, 而虛脈大弦爲辨耳. 若誤作瘧治, 多致不救. 《醫鑑》
ZZ	陰虛, 宜用四物湯方見血門ㆍ加減四物湯ㆍ滋陰降火湯ㆍ淸离滋坎湯二方幷見火門ㆍ補陰散ㆍ二宜丸ㆍ補陰丸ㆍ大補陰丸ㆍ加減補陰丸ㆍ加味補陰丸ㆍ虎潛丸ㆍ濟陰丸ㆍ補陰瀉火湯ㆍ瀉陽補陰湯ㆍ大造丸ㆍ補天大造丸ㆍ入門大造丸ㆍ補天丸ㆍ混元丹ㆍ太上混元丹ㆍ坎离旣濟丸方見火門ㆍ滋陰降火丸, 陰虛暴絶治法.
DP	加減四物湯
SS	治陰虛勞損諸證, 與下補陰瀉火湯同. 方見火門《入門》
DP	補陰散
SS	治陰虛火動證. 白芍藥ㆍ當歸 各一錢三分, 白朮 一錢二分, 川芎ㆍ熟地黃ㆍ知母ㆍ天門冬 各一錢, 陳皮ㆍ黃柏 各七分, 生地黃ㆍ甘草 各五分, 乾薑 三分. 右剉, 作一貼, 薑三煎服. 《必用》
SS	一名補陰瀉火湯. 方又見火門
DP	二宜丸
SS	治陰虛, 補腎益陰. 當歸ㆍ生乾地黃 各等分. 右酒蒸七次爲末, 蜜丸梧子大. 空心, 酒下七十丸. 《入門》
DP	補陰丸
SS	治陰虛火動, 潮熱, 盜汗, 遺精, 夢泄, 咯唾血, 日漸羸瘁. 方見火門
DP	大補陰丸
SS	降陰火, 壯腎水之要藥. 黃柏(鹽酒拌炒褐色)ㆍ知母(酒炒) 各四兩, 熟地黃ㆍ龜板(酥灸) 各六兩. 右爲末, 猪脊髓和煉蜜爲丸梧子大. 空心, 鹽湯下七九十丸. 《入門》
DP	加味補陰丸
SS	補陰虛, 瀉陰火. 黃柏ㆍ知母 各四兩, 牛膝ㆍ杜冲ㆍ巴戟ㆍ熟地黃ㆍ山茱萸 各三兩, 肉蓯蓉ㆍ白茯苓ㆍ枸杞子ㆍ遠志ㆍ山藥ㆍ鹿茸ㆍ龜板 各二兩. 右爲末, 蜜丸梧子大. 鹽湯下八九十丸. 《入門》
DP	虎潛丸
SS	治陰虛勞證. 龜板ㆍ黃柏 各四兩, 熟地黃ㆍ知母 各三兩, 白芍藥ㆍ當歸ㆍ瑣陽 各二兩, 陳皮ㆍ虎骨 各一兩, 乾薑 五錢. 右爲末, 酒糊和丸梧子大. 鹽湯下七九十丸. 《丹心》
SS	一方, 煮羊肉汁和丸, 名曰龍虎丸. 《丹心》
DP	濟陰丸
SS	治同上. 龜板ㆍ黃柏 各二兩七錢, 牛膝ㆍ兎絲子 各一兩二錢半, 當歸ㆍ知母ㆍ瑣陽 各一兩, 陳皮ㆍ虎骨ㆍ山藥ㆍ白芍藥ㆍ縮砂ㆍ杜冲ㆍ黃芪(鹽水炒)ㆍ熟地黃 各七錢, 枸杞子 五錢, 破故紙 三錢半. 右爲末, 以熟地黃酒蒸爲膏和丸梧子大. 空心, 鹽湯下七十丸. 《丹心》
DP	加減補陰丸
SS	治陰虛, 補陰扶陽. 熟地黃 八兩, 兎絲子ㆍ牛膝 各四兩, 白芍藥ㆍ當歸ㆍ瑣陽ㆍ龜板 各三兩, 虎骨ㆍ黃柏ㆍ山藥ㆍ杜冲ㆍ人參ㆍ黃芪 各二兩, 破故紙ㆍ枸杞子 各一兩半. 右爲末, 猪脊髓入蜜和丸, 鹽湯下百丸. 《丹心》
DP	瀉陽補陰湯
SS	治酒色過度, 妄泄眞陰, 以致陰虛火動. 黃柏(鹽水炒) 一錢半, 天門冬ㆍ貝母ㆍ黃連(薑汁炒) 各一錢, 杏仁 七分半, 知母ㆍ生地黃 各七分, 紫菀ㆍ赤芍藥 各六分, 天花粉ㆍ桔梗ㆍ片芩ㆍ當歸ㆍ白茯苓 各五分, 白朮 二分半, 五味子 九枚. 右剉, 作一貼, 入梅 一箇, 燈心一撮, 同煎服.
SS	卽東實西虛, 瀉南補北湯也. 《醫鑑》
DP	大造丸
SS	治六脈虛微, 血氣衰弱. 此方滋陰補陽, 養壽之聖藥也. 紫河車 一具(泔浸洗淨, 盛竹器, 長流水中浸一刻, 以回生氣, 盛小瓦盆, 於木甑或瓦甑內, 蒸極熟如糊, 取出先傾自然汁別貯, 將河車, 石臼內擣千下, 同前汁和勻), 生乾地黃 四兩, 龜板ㆍ杜冲ㆍ天門冬ㆍ黃柏(鹽酒炒) 各一兩半, 牛膝ㆍ麥門冬ㆍ當歸身 各一兩二錢, 人參 一兩, 五味子 五錢. 右爲末, 河車汁和米糊爛擣作丸, 以溫酒或鹽湯, 任下百丸, 日再服. 《集略》
DP	補天大造丸
SS	壯陽光, 滋腎水, 爲天地交泰. 若虛勞之人, 房室過度, 五心煩熱, 服之神效, 久服延年益壽. 紫河車 一具(照前法蒸), 熟地黃ㆍ當歸(酒洗)ㆍ茴香(酒炒)ㆍ黃柏(酒炒)ㆍ白朮(炒) 各二兩, 生乾地黃(酒炒)ㆍ天門冬ㆍ麥門冬ㆍ牛膝(酒洗)ㆍ杜冲(炒) 各一兩半, 枸杞子ㆍ五味子 各七錢, 陳皮ㆍ乾薑 各二錢, 側柏葉(向東枝者焙) 二兩. 右爲末, 入河車共擣, 衆手爲丸梧子大. 米飮, 或溫酒, 任下百丸, 日再服. 《回春》
DP	入門大造丸
SS	治氣血虛弱, 陽物僅具形迹, 面色萎黃, 幷大病後, 不能作呼喚聲, 久服耳目聰明, 鬚髮皆黑, 延年益壽. 紫河車 一具(照前法蒸熟), 生地黃 二兩半, 用白茯苓 二兩, 縮砂 六錢, 三物以紗絹包之, 入磁缸內, 酒煮, 乾再添酒煮七次, 取出去砂ㆍ苓不用. 盖地黃得砂仁ㆍ茯苓, 則入腎經故也. 材料, 劑服法, 與上大造丸同. 《入門》
DP	補天丸
SS	補陰虛. 紫河車 一具(製法如上), 入黃柏ㆍ龜板 各二兩, 知母ㆍ杜冲ㆍ牛膝 各一兩, 五味子 七錢, 陳皮ㆍ乾薑 各五錢. 右爲末, 酒糊和丸梧子大. 溫酒, 或白湯下七十丸. 《入門》《丹心》
DP	混元丹
SS	治虛勞, 羸瘦, 痰嗽, 鬼疰. 紫河車 一具(製如上法), 人參 一兩半, 熟地黃ㆍ當歸ㆍ白朮ㆍ茯神 各一兩, 木香ㆍ白茯苓 各五錢, 乳香ㆍ沒藥 各四錢, 朱砂 二錢, 麝香 二分. 右爲末, 酒糊和丸梧子大. 人參湯下五十丸.
SS	一名紫河車丹. 《入門》
DP	太上混元丹
SS	治勞損五藏, 補眞氣. 紫河車 一具(東流水洗淨, 入麝香 一錢在內縫定, 於砂罐內以酒五升熬成膏), 人參ㆍ肉蓯蓉ㆍ安息香(酒煮去滓)ㆍ白茯苓 各二兩, 沈香ㆍ乳香ㆍ朱砂(水飛) 各一兩. 右爲末, 入河車膏內擣千下丸如梧子大. 溫酒下七九十丸. 《丹心》
DP	滋陰降火丸
SS	補陰虛. 熟地黃 二兩, 黃柏 一兩半, 知母ㆍ枸杞子ㆍ蓮肉ㆍ茯神ㆍ人參 各一兩. 右爲末, 以地黃酒蒸作膏和丸梧子大. 白湯下百丸. 《入門》
DD	陰虛暴絶治法
ZZ	治陰先虧而陽暴絶者. 一人年近六十, 仲夏患滯下, 又犯房勞, 忽一晩走厠間, 兩手舒散, 兩眼開而無光, 尿自出, 汗如雨, 喉如曳鋸, 呼吸甚微, 脈大而無倫次, 可畏之甚. 急煎人參膏, 且灸氣海穴十八壯, 右手能動, 又三壯, 脣微動. 連灌參膏至三盞, 夜半後眼能動, 盡人參 二斤, 方能言而索粥, 盡 五斤, 痢止, 十斤而安. 《丹溪》


CC	陽虛用藥
ZZ	陽虛, 卽氣虛也.
ZZ	脈微弱, 少氣力, 自汗不止者, 陽虛. 宜用四君子湯方見氣門ㆍ益胃升陽湯方見內傷ㆍ桂附湯ㆍ茸附湯ㆍ正氣補虛湯ㆍ增損樂令湯ㆍ參香散ㆍ三仙丹ㆍ四神丹ㆍ參芪健中湯ㆍ加減內固丸方見前陰ㆍ鹿茸大補湯.
DP	桂附湯
SS	治陽虛血弱, 虛汗不止. 桂皮 三錢, 附子(炮) 二錢. 右剉, 作一貼, 薑三棗二, 水煎服. 《入門》
DP	茸附湯
SS	治氣精血虛耗, 潮熱, 盜汗. 鹿茸ㆍ附子(炮) 各二錢半. 右剉, 作一貼, 薑 七片, 煎服. 《入門》
DP	正氣補虛湯
SS	諸虛冷氣, 宜服. 人參ㆍ藿香ㆍ厚朴ㆍ黃芪ㆍ白芷ㆍ當歸ㆍ熟地黃ㆍ川芎ㆍ茯神 各七分, 肉桂ㆍ五味子ㆍ白朮ㆍ半夏ㆍ附子ㆍ丁香ㆍ木香ㆍ乾薑ㆍ甘草 各四分. 右剉, 作一貼, 入薑三, 棗二, 水煎服. 《入門》
DP	增損樂令湯
SS	治虛勞, 陽氣不足. 半夏 一錢半, 黃芪ㆍ人參ㆍ橘皮ㆍ白茯苓ㆍ當歸ㆍ桂心ㆍ細辛ㆍ前胡ㆍ麥門冬ㆍ白芍藥ㆍ甘草 各七分, 附子(炮)ㆍ熟地黃 各三分半, 遠志 二分. 右剉, 作一貼, 薑三, 棗二, 水煎服. 《得效》
DP	參香散
SS	治虛勞, 羸瘦氣少, 漸成勞瘵. 人參ㆍ白朮ㆍ黃芪ㆍ山藥ㆍ白茯苓ㆍ蓮肉 各一錢, 甘草 七分半, 烏藥ㆍ縮砂ㆍ橘紅ㆍ乾薑 各五分, 丁香ㆍ木香ㆍ白丹香 各二分半, 沈香 二分. 右剉, 作一貼, 入薑三, 棗二, 水煎服. 《得效》
DP	三仙丹
SS	治虛勞證, 腎與膀胱虛冷, 耳聾目暗. 蒼朮 二兩(以葱白一握同炒黃去葱), 川烏 一兩(以鹽五錢同炒裂), 茴香 三兩(炒). 右爲末, 酒糊和丸梧子大. 溫酒下五七十丸, 忌諸血. 《入門》
SS	一名長壽元. 《局方》
DP	四神丹
SS	補眞元虛損, 陽氣衰少, 精髓耗傷, 水火不交. 雄黃ㆍ雌黃ㆍ硫黃ㆍ朱砂 各一兩. 右硏細, 入磁盒內鹽泥固濟, 慢火燒煆一伏時取出硏細, 以糯米粽和丸如豆大, 每一粒, 空心, 新汲水呑下. 《入門》
DP	參芪健中湯
SS	治虛損少氣, 四肢倦怠, 飮食少進. 當歸身 一錢半, 人參ㆍ黃芪ㆍ白朮ㆍ陳皮ㆍ白茯苓ㆍ白芍藥ㆍ生乾地黃(酒炒) 各一錢, 甘草 五分, 五味子 三分. 右剉, 作一貼, 入薑三, 棗二, 水煎服. 《集略》
DP	鹿茸大補湯
SS	治虛勞少氣, 一切虛損. 肉蓯蓉ㆍ杜冲 各一錢, 白芍藥ㆍ白朮ㆍ附子(炮)ㆍ人參ㆍ肉桂ㆍ半夏ㆍ石斛ㆍ五味子 各七分, 鹿茸ㆍ黃芪ㆍ當歸ㆍ白茯苓ㆍ熟地黃 各五分, 甘草 二分半. 右剉, 作一貼, 薑三, 棗二, 煎服. 《入門》


CC	陰陽俱虛用藥
ZZ	陰陽俱虛, 謂氣血皆不足也. 宜用雙和湯ㆍ八物湯ㆍ十全大補湯ㆍ加味十全大補湯ㆍ黃芪十補湯ㆍ固眞飮子ㆍ人參養榮湯ㆍ補益養榮湯ㆍ凝神飮子方見蟲門ㆍ二至丸ㆍ異類有情丸ㆍ是齋雙補丸ㆍ古庵心腎丸ㆍ究原心腎丸二方見下ㆍ滋陰大補丸ㆍ加味虎潛丸ㆍ滋血百補丸ㆍ滋腎百補丸ㆍ沈香百補丸. 《諸方》
DP	雙和湯
SS	治心力俱勞, 氣血皆傷, 或房室後勞役, 或勞役後犯房, 及大病後虛勞, 氣乏自汗等證. 白芍藥 二錢半, 熟地黃ㆍ黃芪ㆍ當歸ㆍ川芎 各一錢, 桂皮ㆍ甘草 各七分半. 右剉, 作一貼, 薑三棗二, 水煎服.
SS	一名雙和散, 乃建中湯, 四物湯合爲一方, 大病後虛勞氣乏最效. 《諸方》
DP	八物湯
SS	治虛勞, 氣血兩虛, 能調和陰陽. 人參ㆍ白朮ㆍ白茯苓ㆍ甘草ㆍ熟地黃ㆍ白芍藥ㆍ川芎ㆍ當歸 各一錢二分. 右剉, 作一貼, 水煎服, 不拘時. 《易老》
SS	一名八珍湯. 《回春》
DP	十全大補湯
SS	治同上. 又治虛勞自汗. 人參ㆍ白朮ㆍ白茯苓ㆍ甘草ㆍ熟地黃ㆍ白芍藥ㆍ川芎ㆍ當歸ㆍ黃芪ㆍ肉桂 各一錢. 右剉, 作一貼, 薑三, 棗二, 水煎服.
SS	一名十補湯, 又名十全散, 黃芪建中湯ㆍ八物湯, 合爲一方. 治氣血俱衰, 陰陽幷弱, 法天地之成數也. 《海藏》
DP	加味十全大補湯
SS	治虛勞, 氣血俱損, 漸成勞瘵. 卽十全大補湯, 加柴胡 一錢, 黃連 五分, 服法同上. 《丹心》
DP	黃芪十補湯
SS	補虛勞, 養血氣. 白芍藥 一錢半, 黃芪ㆍ當歸ㆍ熟地黃ㆍ茯神 各七分, 人參ㆍ白朮ㆍ酸棗仁ㆍ半夏ㆍ陳皮ㆍ五味子ㆍ肉桂ㆍ烏藥ㆍ麥門冬ㆍ甘草 各五分, 木香ㆍ沈香 各二分. 右剉, 作一貼, 入薑五棗二, 水煎服. 《直指》
DP	固眞飮子
SS	治陰陽兩虛, 氣血不足, 飮食少思, 五心煩熱, 潮熱自汗, 精氣滑脫, 行步無力, 時或泄瀉, 脈度沈弱, 咳嗽痰多, 將成勞瘵. 熟地黃 一錢半, 人參ㆍ山藥ㆍ當歸ㆍ黃芪(蜜炒)ㆍ黃柏(鹽酒炒) 各一錢, 陳皮ㆍ白茯苓 各八分, 杜冲(炒)ㆍ甘草(灸) 各七分, 白朮ㆍ澤瀉ㆍ山茱萸ㆍ破故紙(炒) 各五分, 五味子 十粒. 右剉, 作一貼, 水煎服. 盖門冬ㆍ地黃, 雖滋陰, 久則滯胃滯經, 致生癰疽, 金石ㆍ桂ㆍ附, 雖助陽, 久則積溫成熱, 耗損眞陰. 惟此方, 備五味合氣, 冲和養血, 理脾胃, 充腠理, 補五藏, 無寒熱偏倂, 過不及之失, 中年已上之人, 可以常服. 《入門》
DP	人參養榮湯
SS	治虛勞成損, 氣血不足, 消瘦倦怠, 氣短食少, 或寒熱自汗. 白芍藥(酒炒) 二錢, 當歸ㆍ人參ㆍ白朮ㆍ黃芪(蜜炒)ㆍ肉桂ㆍ陳皮ㆍ甘草(灸) 各一錢, 熟地黃ㆍ五味子ㆍ防風 各七分半, 遠志 五分. 右剉, 作一貼, 薑三棗二, 水煎服.
SS	虛甚則蜜丸, 常服亦可. 《回春》
DP	補益養榮湯
SS	治虛勞, 氣血俱損, 及五勞七傷. 熟地黃 一錢半, 當歸身 一錢二分, 白芍藥ㆍ白茯苓ㆍ白朮ㆍ陳皮 各一錢, 川芎ㆍ人參ㆍ知母 各八分, 黃柏 七分, 甘草 五分, 五味子 九粒. 右剉, 作一貼, 入薑 三片, 水煎服. 《集略》
DP	二至丸
SS	補虛勞, 氣血俱損, 滋陰降火. 熟地黃ㆍ龜板ㆍ白朮ㆍ黃柏 各三兩, 生地黃ㆍ山茱萸ㆍ當歸ㆍ知母 各二兩, 兎絲子ㆍ肉蓯蓉ㆍ黃芪ㆍ牛膝ㆍ枸杞子ㆍ破故紙ㆍ五味子ㆍ白芍藥ㆍ虎脛骨ㆍ白茯苓ㆍ杜冲ㆍ山藥ㆍ陳皮ㆍ人參 各一兩. 右爲末, 蜜丸梧子大. 鹽湯, 或溫酒下八十丸至百丸, 名二至者, 取冬至陽生, 夏至陰生之義也. 《入門》
SS	一名調元多子方, 夫婦皆服, 其效如神. 《集略》
DP	異類有情丸
SS	治虛勞, 補氣血兩虛. 鹿角霜ㆍ龜板(酥灸) 各三兩六錢, 鹿茸(酒洗酥灸)ㆍ虎脛骨(酒煮酥灸) 各二兩四錢. 右爲末, 雄猪脊髓 九條, 同煉蜜擣丸梧子大. 空心, 鹽湯下七八十丸. 盖鹿, 陽也. 龜虎, 陰也. 血氣有情, 各從其類, 非金石草木例也. 如厚味善飮之人, 可加猪膽汁 一二合, 以寓降火之義. 中年覺衰者, 便可服餌. 《入門》
DP	是齋雙補丸
SS	平補氣血, 不燥不熱. 熟地黃補血ㆍ兎絲子補氣 各八兩. 右爲末, 酒糊和丸梧子大. 酒飮下七十丸. 《丹心》
DP	滋陰大補丸
SS	治虛勞, 補心腎. 熟地黃 二兩, 牛膝ㆍ山藥 各一兩半, 杜冲ㆍ巴戟ㆍ山茱萸ㆍ肉蓯蓉ㆍ五味子ㆍ白茯苓ㆍ茴香ㆍ遠志 各一兩, 石菖蒲ㆍ枸杞子 各五錢. 右爲末, 蒸棗肉和蜜爲丸梧子大. 鹽湯, 或溫酒下七九十丸.
SS	此藥, 與加味虎潛丸相間服之, 所謂補陰和陽, 生血益精, 潤肌膚, 强筋骨. 性味淸而不寒, 溫而不熱, 非達造化之精微者, 未足與議於此也. 《丹心》
DP	加味虎潛丸
SS	治同上. 熟地黃 四兩, 牛膝 二兩, 人參ㆍ黃芪ㆍ白芍藥(炒)ㆍ黃柏(酒浸炒)ㆍ當歸ㆍ山藥 各一兩, 破故紙(炒)ㆍ杜冲(炒)ㆍ五味子 各七錢半, 兎絲子ㆍ龜板ㆍ虎脛骨(幷酒浸一宿酥灸黃)ㆍ枸杞子ㆍ瑣陽(酥灸) 各五錢. 右爲末, 煉蜜和猪脊髓爲丸梧子大. 每百丸, 溫酒, 鹽湯任下. 《丹心》
DP	滋血百補丸
SS	治虛勞, 補血氣, 滋陰. 熟地黃ㆍ兎絲子 各四兩, 當歸ㆍ杜冲(酒炒) 各二兩, 知母ㆍ黃柏(幷鹽酒炒) 各一兩, 沈香 五錢. 右爲末, 酒糊和丸梧子大. 鹽湯下七十丸. 《丹心》
DP	滋腎百補丸
SS	治同上. 熟地黃 四兩, 當歸ㆍ兎絲子 各二兩, 知母ㆍ黃柏(幷鹽酒炒)ㆍ山藥ㆍ甘菊ㆍ楮實子ㆍ杜冲(炒) 各一兩, 靑鹽 五錢, 沈香 二錢半. 右製法服法同上. 《丹心》
DP	沈香百補丸
SS	治同上. 熟地黃 三兩, 兎絲子 二兩, 杜冲ㆍ肉蓯蓉ㆍ山藥ㆍ當歸 各一兩半, 知母ㆍ黃柏(幷鹽酒炒)ㆍ人參 各一兩, 沈香 五錢. 右劑法服法同上. 《丹心》


CC	心虛藥
ZZ	心虛, 血氣不足, 以成虛勞, 宜用天王補心丹ㆍ加味寧神丸ㆍ加減鎭心丹ㆍ淸心補血湯四方幷見神門ㆍ大五補丸ㆍ古庵心腎丸ㆍ究原心腎丸.
DP	大五補丸
SS	補虛勞不足, 能交濟水火. 天門冬ㆍ麥門冬ㆍ石菖蒲ㆍ茯神ㆍ人參ㆍ益智仁ㆍ枸杞子ㆍ地骨皮ㆍ遠志ㆍ熟地黃 各一兩. 右爲末, 蜜丸梧子大. 酒飮任下五七十丸. 《海藏》
DP	古庵心腎丸
SS	治勞損, 心腎虛而有熱, 驚悸, 怔忡, 遺精, 盜汗, 目暗, 耳鳴, 腰痛, 脚痿, 久服黑鬚髮, 令人有子. 熟地黃ㆍ生乾地黃ㆍ山藥ㆍ茯神 各三兩, 當歸ㆍ澤瀉ㆍ黃柏(鹽酒炒) 各一兩半, 山茱萸ㆍ枸杞子ㆍ龜板(酥灸)ㆍ牛膝ㆍ黃連ㆍ牧丹皮ㆍ鹿茸(酥灸) 各一兩, (生)甘草 五錢, 朱砂 一兩爲衣. 右爲末, 蜜丸梧子大. 朱砂爲衣, 空心, 鹽湯, 或溫酒呑下百丸.
SS	法曰, 心惡熱, 腎惡燥, 此方淸熱潤燥, 補精益血, 治心腎之聖藥也. 《丹心》
SS	凡人年老有患無子者, 有患白髮者, 予曰, 無子責乎腎, 髮白責乎心. 何則腎主精, 精盛則孕成, 心主血, 血盛則髮黑. 今也嗜慾無窮, 而虧其本然之眞, 憂慮太過, 而損其天然之性. 心君火也. 腎相火也. 君火動而相火翕然從之, 相火動則天君亦瞀亂而不寧矣. 是二者, 有相須之道焉. 盖天地間不過陰陽五行而已, 五行有相生者, 有相制者. 今心火上炎, 由乎腎水虧而不能制耳, 是髮白不獨由於心也. 腎精妄泄, 由乎心之所逼而使之, 是無子不獨由於腎也. 今粗具一方, 補血生精, 寧神降火, 庶乎兼治. 《方廣》
DP	究原心腎丸
SS	治虛勞, 水火不交濟, 怔忡, 盜汗, 遺精, 赤濁. 兎絲子 三兩(酒浸), 牛膝ㆍ熟地黃ㆍ肉蓯蓉ㆍ鹿茸ㆍ附子(炮)ㆍ人參ㆍ遠志ㆍ茯神ㆍ黃芪ㆍ山藥ㆍ當歸ㆍ龍骨ㆍ五味子 各一兩. 右爲末, 以浸兎絲酒煮糊和丸梧子大. 棗湯下七九十丸. 《入門》


CC	肝虛藥
ZZ	治虛勞肝損, 面無血色, 筋緩目暗, 宜用四物湯ㆍ雙和湯方見上ㆍ補肝丸方見五藏ㆍ黑元ㆍ歸茸元ㆍ拱辰丹ㆍ滋補養榮丸.
DP	黑元
SS	治虛勞, 陰血耗竭, 面色黧黑, 耳聾目暗, 脚弱腰痛, 小便白濁. 當歸(酒浸) 二兩, 鹿茸(酥灸) 一兩. 右爲末, 煮烏梅肉爲膏和丸梧子大. 溫酒呑下五七十丸. 《得效》
DP	歸茸元
SS	治同上. 當歸ㆍ鹿茸 等分. 製法服法幷同上. 《入門》
DP	拱辰丹
SS	凡男子方當壯年而眞氣猶怯, 此乃稟賦素弱, 非虛而然. 僣燥之藥, 尤宜速戒. 滋益之方, 羣品稍衆, 藥力細微, 難見功效. 但固天元一氣, 使水升火降, 則五藏自和, 百病不生, 此方主之. 鹿茸(酥灸)ㆍ當歸ㆍ山茱萸 各四兩, 麝香 五錢(另硏). 右爲末, 酒麪糊和丸梧子大. 溫酒或鹽湯下七十丸至百丸. 《得效》
DP	滋補養榮丸
SS	治虛勞, 氣血俱不足, 精神短少, 脾胃虛弱, 專補肝血. 遠志ㆍ白芍藥ㆍ黃芪ㆍ白朮 各一兩半, 熟地黃ㆍ人參ㆍ五味子ㆍ川芎ㆍ當歸ㆍ山藥 各一兩, 陳皮 八錢, 白茯苓 七錢, 生乾地黃 五錢, 山茱萸 四錢. 右爲末, 蜜丸梧子大. 淸米飮下七九十丸. 《集略》


CC	脾虛藥
ZZ	虛勞證, 肌肉消瘦, 飮食不進, 此是脾虛. 宜用天眞元ㆍ還元丹二方見上ㆍ橘皮煎元ㆍ參苓白朮散方見內傷ㆍ烏朮丸ㆍ潤腎丸ㆍ大山芋元ㆍ參朮調元膏ㆍ參苓白朮丸ㆍ九仙王道糕三方見內傷.
DP	橘皮煎元
SS	治脾腎大虛, 不進飮食, 肌肉消瘦, 虛弱憔悴, 及久瘧, 久痢. 橘皮 五兩, 甘草 三兩三錢, 當歸ㆍ萆薢ㆍ肉蓯蓉ㆍ吳茱萸ㆍ厚朴ㆍ肉桂ㆍ陽起石ㆍ巴戟ㆍ石斛ㆍ附子ㆍ兎絲子ㆍ牛膝ㆍ鹿茸ㆍ杜冲ㆍ乾薑 各一兩. 右爲末. 用酒一升半, 於磁器入橘皮, 末煎熬如餳, 却入諸藥末, 攪勻擣丸梧子大. 空心, 溫酒, 鹽湯下五七十丸. 《入門》
DP	烏朮丸
SS	治虛勞, 補脾腎, 壯筋骨, 煖下元. 蒼朮(東流水浸十日, 去皮切焙) 半斤, 川烏(米泔浸五日, 逐日換泔, 炮去皮臍)ㆍ川椒(取開口者, 燒塼令紅, 以醋潑塼安椒, 盖出汗取紅)ㆍ靑皮(去白) 各三兩, 靑鹽 一兩(另硏). 右爲末, 蜜丸梧子大. 空心, 鹽湯, 或溫酒下三五十丸. 《類聚》
DP	潤腎丸
SS	治脾腎虛損, 形瘦面靑黃. 蒼朮 一斤(用韭菜一斤, 擣取汁拌勻, 九蒸九曬, 又用茴香 半斤, 同蒸一次, 去茴香), 熟地黃 一斤, 五味子 半斤, 乾薑(冬一兩, 夏五錢, 春秋七錢). 右爲末, 蒸棗肉和丸梧子大. 空心, 米飮下百丸.
SS	此方, 與後陰門黑地黃丸同, 而製法異. 《入門》
DP	大山芋元
SS	治虛弱羸瘦, 脾胃虛弱, 飮食減少, 或大病後, 氣不復常, 漸成勞損. 山藥 三兩七錢半, 甘草 三兩半, 大豆黃卷(炒)ㆍ熟地黃ㆍ當歸ㆍ肉桂ㆍ神麴(炒) 各一兩二錢半, 人參ㆍ阿膠 各八錢二分半, 白朮ㆍ麥門冬ㆍ防風ㆍ白芍藥ㆍ杏仁ㆍ川芎 各七錢半, 白茯苓ㆍ桔梗ㆍ柴胡 各六錢二分半, 乾薑 三錢七分半, 白斂 二錢半. 右爲末, 大棗 百枚蒸取肉, 入煉蜜和丸如彈子大. 每一丸, 以溫酒或米飮, 嚼下. 《局方》


CC	肺虛藥
ZZ	虛勞證, 咳嗽痰盛, 氣急, 或唾血, 此爲肺虛. 宜用人參膏ㆍ獨參湯二方見氣門ㆍ人參黃芪散ㆍ團參飮子方見咳嗽ㆍ保和湯方見下.
DP	人參黃芪散
SS	治虛勞, 客熱, 潮熱, 盜汗, 痰嗽, 唾膿血. 鱉甲(酥灸) 一錢半, 天門冬 一錢, 秦芃ㆍ柴胡ㆍ地骨皮ㆍ生乾地黃 各七分, 桑白皮ㆍ半夏ㆍ知母ㆍ紫菀ㆍ黃芪ㆍ赤芍藥ㆍ甘草 各五分, 人參ㆍ白茯苓ㆍ桔梗 各三分. 右剉, 作一貼, 水煎服. 《得效》


CC	腎虛藥
ZZ	腎藏有二, 左爲腎, 右爲命門. 腎屬水, 水不足, 則爲陰虛, 命門屬火, 火不足, 則爲陽虛.
ZZ	腎虛, 宜用六味地黃元ㆍ太極丸ㆍ陰煉秋石丹ㆍ八味補腎丸ㆍ冷補丸ㆍ腎氣丸ㆍ三一腎氣丸ㆍ延年益壽不老丹方見身形ㆍ無比山藥元ㆍ補腎養脾丸.
ZZ	命門虛, 宜用八味丸ㆍ加減八味丸二方幷見五藏ㆍ小兎絲子元ㆍ三味安腎丸ㆍ九味安腎丸ㆍ小安腎丸ㆍ加減內固丸方見前陰ㆍ陽煉秋石丹ㆍ秋石五精丸ㆍ增益歸茸元.
ZZ	腎與命門俱虛, 宜用玄兎固本丸ㆍ斑龍丹ㆍ陰陽煉秋石丹ㆍ茸珠丸.
DP	六味地黃元
SS	治虛勞, 腎氣衰弱, 久新憔悴, 寢汗發熱, 五藏齊損, 瘦弱虛煩, 骨蒸痿弱, 脈沈而虛. 方見五藏
SS	此藥專補左尺腎水, 兼理脾胃, 少年水虧火旺, 陰虛之證, 最宜服之.
SS	凡人年幼被誘慾太早者, 根本受傷, 及禀賦薄者, 又劚喪之過隱諱不敢實告, 以致元氣虛憊, 或遺精盜汗, 神疲力怯, 飮食不生肌肉, 面白, 五心發熱, 夏先惡熱, 冬先怕寒, 腰疼膝重, 頭暈目眩. 故曰, 水一虧則火必勝, 火動則肺金受剋而痰嗽作矣. 或勞汗當風, 面生粉刺, 則虛損成矣. 宜服此藥, 可保無虞. 《回春》
DP	太極丸
SS	治腎虛. 黃柏 二兩六錢屬木, 知母 一兩四錢屬水, 破故紙 二兩八錢屬火, 胡桃肉 一兩二錢屬金, 縮砂 五錢屬土. 右爲末, 蜜丸梧子大. 空心, 鹽湯下三五十丸. 《入門》
DP	陰煉秋石丹
SS	治虛勞, 諸般宿疾, 大能滋陰降火製法詳見雜方. 每取三十丸, 空心, 溫酒呑下.
SS	此藥, 治虛勞羸弱, 鍼灸不效. 頭眩, 腹脹, 痰喘, 積年腫滿, 年少色慾過度, 未老眼昏, 膝疼, 遺泄白濁, 腰背時痛, 服之, 眞還元衛生之寶也. 如竹器損, 以竹補之, 金器損, 以金補之, 以人補人, 眞得其眞. 此藥能洞入骨體, 無所不至, 非惟去疾, 可以常服有功. 久病人, 只數服, 極爲神效, 實能再生人也. 《得效》
DP	八味補腎丸
SS	治虛勞, 補腎滋陰. 熟地黃ㆍ兎絲子 各八兩, 當歸身 三兩半, 肉蓯蓉 五兩, 山茱萸 二兩半, 黃柏ㆍ知母(幷酒炒) 各一兩, 破故紙(酒炒) 五錢. 右爲末, 酒糊和丸梧子大. 溫酒, 或鹽酒呑下五七十丸. 《丹心》
DP	冷補丸
SS	治虛勞腎損, 或誤服燥熱, 腎水焦枯, 口渴, 目暗, 耳聾, 腰痛. 天門冬ㆍ麥門冬ㆍ生乾地黃ㆍ熟地黃ㆍ牛膝ㆍ白芍藥ㆍ地骨皮ㆍ石斛ㆍ玄參ㆍ磁石ㆍ沈香 各等分. 右爲末, 蜜丸梧子大. 鹽湯下七十丸. 《入門》
DP	腎氣丸
SS	治虛勞腎損.
SS	六味地黃元一劑, 加五味子 四兩, 乃滋肺之源, 以生腎水也. 《易老》
SS	水泛爲痰之聖藥, 血虛發熱之神劑. 又能補肝, 盖腎肝之病同一治故也. 《回春》
DP	三一腎氣丸
SS	治虛勞, 補心腎諸藏精血, 瀉心腎諸藏火濕. 熟地黃ㆍ生乾地黃ㆍ山藥ㆍ山茱萸 各四兩, 牧丹皮ㆍ白茯苓ㆍ澤瀉ㆍ瑣陽ㆍ龜板 各三兩, 牛膝ㆍ枸杞子ㆍ人參ㆍ麥門冬ㆍ天門冬 各二兩, 知母ㆍ黃柏(幷鹽炒)ㆍ五味子ㆍ肉桂 各一兩. 右爲末, 蜜丸梧子大. 溫酒或鹽湯下七九十丸.
SS	此藥有補有瀉. 夫五藏藏精血者也. 精血一虛, 邪水乘之而爲濕熱, 補者, 所以補其精血, 瀉者, 所以瀉其濕熱也. 此方旣有知母ㆍ黃柏以瀉火, 茯苓ㆍ澤瀉以滲濕, 尤爲備也.
SS	古方, 如腎氣丸ㆍ固本丸ㆍ補陰丸, 俱是滋陰補血之劑. 然固本丸, 胸滿有痰者忌之, 補陰丸, 脾虛有濕者忌之, 惟腎氣丸, 專於補腎滋陰, 而兼理痰濕, 最爲切當. 但品味數少, 不足以盡其變, 今將三方, 合而爲一, 名曰三一腎氣丸, 其間補瀉兼施, 庶乎可也. 《方廣》
DP	無比山藥元
SS	治虛勞, 補腎益精血. 五味子 六兩, 肉蓯蓉 四兩, 兎絲子ㆍ杜冲 各三兩, 山藥 二兩, 赤石脂ㆍ茯神ㆍ山茱萸ㆍ巴戟ㆍ牛膝ㆍ澤瀉ㆍ熟地黃 各一兩. 右爲末, 蜜丸梧子大. 溫酒或米飮下七九十丸.
SS	服此藥, 七日後, 身輕, 體潤, 面光, 手足煖, 音聲淸亮, 是其驗也. 十日後, 長肌肉, 通中入腦, 鼻必酸疼, 勿怪. 《局方》
DP	補腎養脾丸
SS	治虛勞諸證. 熟地黃(薑汁浸) 二兩, 肉蓯蓉ㆍ人參ㆍ黃芪(蜜灸)ㆍ白朮ㆍ當歸(酒洗)ㆍ白茯苓ㆍ山藥 各二兩, 杜冲(炒)ㆍ破故紙(炒)ㆍ牛膝(酒洗)ㆍ五味子 各一兩半, 知母ㆍ黃柏(幷酒炒)ㆍ白芍藥 各一兩, 肉桂ㆍ沈香 各七錢半, 甘草(灸) 五錢. 右爲末, 蜜丸梧子大. 溫酒, 或米飮下百丸. 《北窓》
DP	小兎絲子元
SS	治虛勞腎損, 陽氣衰少, 小便滑數. 兎絲子 五兩, 山藥內七錢半作糊ㆍ蓮肉 各二兩, 白茯苓 一兩. 右爲末, 山藥糊和丸梧子大. 溫酒或鹽湯下七九十丸. 《局方》
DP	三味安腎丸
SS	治下虛, 腎氣不得歸元, 變見諸證. 用此補腎, 令其納氣. 破故紙ㆍ茴香(幷炒)ㆍ乳香 各等分. 右爲末, 蜜丸梧子大. 鹽湯下三五十丸. 《入門》
DP	九味安腎丸
SS	治腎虛腰痛, 目眩, 耳聾, 面黑, 羸瘦. 方見腰部
DP	小安腎丸
SS	治虛勞, 腎氣冷憊, 夜多漩濁, 漸覺羸瘦, 面黑, 目暗, 耳鳴, 牙齒蛀痛. 香附子ㆍ川練子 各半斤(用鹽二兩, 水二升, 同煮, 候乾剉焙), 茴香(炒) 六兩, 熟地黃 四兩, 川烏(炮)ㆍ川椒(炒) 各二兩. 右爲末, 酒糊和丸梧子大. 空心, 鹽湯, 或溫酒任下三五十丸. 《得效》
DP	陽煉秋石丹
SS	治虛勞諸般冷疾, 久年腎虛勞損, 久服壯陽起痿, 臍下如火. 此藥能洞入骨髓, 壯陽補陰, 眞還元衛生之寶也. 故一名元陽秋石丹, 一名還元丹製法詳見雜方.
SS	每取三十丸, 空心, 以溫酒呑下. 《得效》
DP	秋石五精丸
SS	治虛勞, 腎虛陽衰. 蓮肉 六兩, 白茯苓 二兩, 秋石 一兩, 川椒ㆍ茴香(幷微炒) 各五錢. 右爲末, 以人乳汁和丸梧子大. 溫酒, 或米飮下五七十丸. 《必用》
DP	增益歸茸元
SS	治虛勞腎衰, 補精血, 養陽氣. 熟地黃ㆍ鹿茸ㆍ五味子ㆍ大當歸 各四兩, 山藥ㆍ山茱萸ㆍ大附子(炮)ㆍ牛膝(酒浸)ㆍ肉桂 各二兩, 白茯苓ㆍ牧丹皮ㆍ澤瀉(酒浸一宿) 各一兩. 右爲末, 用鹿角膠 半斤, 剉入石器中, 入酒少許熔化和丸梧子大. 空心, 溫酒或鹽湯下五七十丸. 一法, 膠作末, 酒和作丸亦可. 《得效》
DP	玄兎固本丸
SS	治虛勞, 下元衰弱, 能滋陰助陽. 兎絲子(一斤酒製取淨末) 八兩, 熟地黃ㆍ生乾地黃ㆍ天門冬ㆍ麥門冬ㆍ五味子ㆍ茯神 各四兩, 山藥(微炒) 三兩, 蓮肉ㆍ人參ㆍ枸杞子 各二兩. 右爲末, 蜜丸梧子大. 溫酒或鹽湯下八九十丸. 《丹心》
DP	斑龍丹
SS	治虛勞, 補腎藏氣血精, 延年益壽. 方見身形《正傳》
DP	茸珠丸
SS	治虛勞腎損, 兼補命門陽衰. 鹿茸ㆍ鹿角霜ㆍ鹿角膠ㆍ熟地黃ㆍ當歸 各一兩半, 肉蓯蓉ㆍ酸棗仁ㆍ黃芪ㆍ柏子仁 各七錢, 陽起石(煆)ㆍ附子(炮)ㆍ辰砂(水飛) 各三錢. 右爲末, 以酒麪糊和丸梧子大. 以溫酒或鹽湯下七九十丸. 《丹心》
DP	陰陽煉秋石丹
SS	治虛勞, 陰陽俱虛, 取陽煉ㆍ陰煉, 朝夕各一服. 服法見上. 須二藥相兼服. 《得效》


CC	虛勞通治藥
ZZ	凡人四肢痿弱無力多困, 未知陰陽先損, 夏可用六味地黃元, 春秋宜腎氣丸, 冬宜八味丸三方幷見上. 《保命》
ZZ	虛勞, 通用千金延壽丹ㆍ玄珠耘苗丹ㆍ神仙巨勝子元ㆍ神仙不老丸ㆍ膃肭補天丸ㆍ二神交濟丹ㆍ無比山藥元ㆍ神仙旣濟丹ㆍ五補元ㆍ補天大造丸方見上ㆍ瓊玉膏方見身形ㆍ小建中湯ㆍ大建中湯ㆍ十四味建中湯ㆍ黃芪益損湯ㆍ秦芃鱉甲散ㆍ沈香鱉甲散ㆍ黃芪鱉甲散ㆍ瑞蓮元ㆍ當歸膏ㆍ益壽固眞丹.
DP	千金延壽丹
SS	治虛勞百證, 一切虛損. 肉蓯蓉 二兩, 兎絲子ㆍ五味子ㆍ牛膝ㆍ杜冲ㆍ當歸ㆍ山藥ㆍ天門冬ㆍ麥門冬ㆍ生乾地黃ㆍ熟地黃 各一兩, 人參ㆍ白茯苓ㆍ茴香ㆍ澤瀉ㆍ地骨皮ㆍ鹿茸ㆍ石菖蒲ㆍ川椒ㆍ巴戟ㆍ遠志ㆍ覆盆子ㆍ枸杞子ㆍ柏子仁 各五錢. 右擣爲末, 蜜丸梧子大. 溫酒或鹽湯任下百丸. 《正傳》
DP	玄珠耘苗丹
SS	張長沙戒人妄服燥烈之藥, 謂藥勢偏有所勝而病生焉. 猶憫苗不長而揠之也. 若禀氣血不强, 合服此而不服, 是不耘苗者也. 故名爲耘苗丹. 此丹, 養五藏, 補不足, 秘固眞元, 均調二氣, 和暢榮衛, 保神守中. 五味子 八兩, 巴戟ㆍ遠志ㆍ枸杞子ㆍ山藥ㆍ白茯苓ㆍ肉蓯蓉ㆍ百部根ㆍ杜冲ㆍ蛇床子ㆍ防風ㆍ柏子仁ㆍ兎絲子 各二兩. 右爲末, 蜜丸梧子大. 溫酒或鹽湯任下五七十丸.
SS	此方, 與前陰門上丹同.
SS	夏加五味子 四兩, 四季加肉蓯蓉, 秋加枸杞子 六兩. 《綱目》
DP	神仙巨勝子元
SS	治虛勞諸證, 千益百補. 熟地黃ㆍ生乾地黃ㆍ何首烏 各四兩, 巨勝子ㆍ枸杞子ㆍ兎絲子ㆍ五味子ㆍ酸棗仁ㆍ柏子仁ㆍ破故紙ㆍ覆盆子ㆍ芡仁ㆍ木香ㆍ蓮花蘂ㆍ巴戟ㆍ肉蓯蓉ㆍ牛膝ㆍ天門冬ㆍ官桂ㆍ人參ㆍ白茯苓ㆍ楮實子ㆍ韭子ㆍ天雄ㆍ蓮肉ㆍ續斷ㆍ山藥 各一兩. 右爲末, 春夏煉蜜爲丸, 秋冬蒸棗肉ㆍ胡桃肉, 同擣如泥, 和藥, 擣千杵丸如梧子大. 溫酒或鹽湯呑下七九十丸, 或去天雄ㆍ代鹿茸亦佳. 《奇效》
DP	神仙不老丸
SS	歌曰, 不老仙方功效殊, 駐顔全不費功夫. 人參ㆍ牛膝ㆍ川巴戟ㆍ蜀地當歸ㆍ杜冲俱, 一味地黃生熟用, 兎絲ㆍ柏子ㆍ石菖蒲, 更添枸杞皮兼子. 細末蜜丸梧子如, 早午臨眠三次服, 鹽湯溫酒任君須. 忌飧三白幷諸血, 能使鬚烏髮亦烏. 人參ㆍ巴戟(酒浸去心)ㆍ當歸(酒浸)ㆍ兎絲子(酒製) 各三兩, 熟地黃ㆍ生乾地(黃酒焙) 各二兩, 牛膝(酒浸)ㆍ杜冲(麩炒) 各一兩半, 柏子仁(去皮另末)ㆍ石菖蒲(泔浸)ㆍ枸杞子(酒浸)ㆍ地骨皮 各一兩. 右剉不可曬, 只慢火焙擣爲細末, 蜜和擣千杵丸如梧子大. 每服七九十丸, 以溫酒鹽湯任下日三次, 忌三白諸血物. 《養老》
DP	膃肭補天丸
SS	治亡陽失陰, 諸虛百損, 陰痿, 遺精, 健陽固陰. 惟寡婦不宜服. 方見前陰
DP	二神交濟丹
SS	補虛勞, 治心脾腎三經虛損. 茯神ㆍ薏苡仁 各三兩, 酸棗仁ㆍ枸杞子ㆍ白朮ㆍ神麴 各二兩, 柏子仁ㆍ芡仁ㆍ生乾地黃ㆍ麥門冬ㆍ當歸ㆍ人參ㆍ陳皮ㆍ白芍藥ㆍ白茯苓ㆍ縮砂 各一兩. 右爲末, 熟水 四盞, 調煉蜜 四兩, (煮)山藥末 四兩, 作糊和丸梧子大. 米飮下五七十丸. 已上十六味, 每神字領八味, 合八節共二 十四兩, 合二十四氣爲一歲也. 《入門》
DP	無比山藥元
SS	治諸虛百損, 五勞七傷, 安魂魄, 起陰陽, 强筋鍊骨, 輕身明目. 方見上
DP	神仙旣濟丹
SS	專補諸虛百損, 五勞七傷, 滋腎水, 降心火, 補脾土, 添精補髓, 益氣和血, 壯筋骨, 潤肌膚, 聰耳明目, 開心定智, 强陰健陽, 延年益壽. 性味溫而不熱, 淸而不寒, 久服則坎离旣濟, 陰陽悏和, 火不炎而神自淸, 水不滲而精自固, 乃平補之聖藥也. 黃柏(酒炒) 四兩, 山藥(酒蒸)ㆍ牛膝(酒洗) 各三兩, 人參ㆍ杜冲(薑汁炒)ㆍ巴戟ㆍ五味子ㆍ白茯苓ㆍ枸杞子(酒洗)ㆍ茴香(鹽水炒)ㆍ肉蓯蓉(酒洗)ㆍ山茱萸(酒蒸)ㆍ遠志(甘草水浸去骨)ㆍ石菖蒲ㆍ知母(酒炒)ㆍ生乾地黃(酒炒)ㆍ熟地黃ㆍ麥門冬ㆍ兎絲子(酒製)ㆍ甘菊(酒洗)ㆍ梔子(炒) 各二兩, 陳皮(去白) 一兩. 右爲末, 蜜和蒸棗肉和丸梧子大. 空心, 鹽湯, 溫酒下七九十丸.
SS	一方, 有天門冬ㆍ當歸(酒洗) 各二兩, 無甘菊ㆍ梔子ㆍ陳皮三味. 《醫鑑》
DP	五補元
SS	補諸虛百損. 地骨皮ㆍ白茯苓ㆍ牛膝ㆍ熟地黃ㆍ人參 各一兩. 右爲末, 蜜丸梧子大. 溫酒或鹽湯下五七十丸. 《入門》
DP	小建中湯
SS	治虛勞, 裏急腹中痛, 夢寐失精, 四肢痠疼, 手足煩熱, 咽乾口燥. 白芍藥 五錢, 桂枝 三錢無則用薄桂, 甘草(灸) 一錢. 右剉, 作一貼, 入生薑 五片, 大棗 四枚, 水煎至半去滓, 下膠飴卽黑糖 半盞卽 一兩, 再煎熔化服之. 《仲景》
SS	芍藥味酸, 於土中瀉木爲君, 飴糖ㆍ甘草之溫, 補脾養胃爲臣. 水挾木勢, 亦來侮土, 故脈弦而腹痛. 肉桂大辛熱, 佐芍藥以退寒水, 薑棗甘辛溫, 發散陽氣, 行於經絡皮毛爲使. 故建中之名, 始于此焉. 《東垣》
SS	治虛勞, 氣虛自汗, 本方加黃芪(蜜炒) 一錢. 名曰黃芪建中湯.
SS	治虛勞, 血虛自汗, 本方加當歸 一錢, 名曰當歸建中湯. 服法同上. 《仲景》
DP	大建中湯
SS	治諸虛不足, 小腹急痛, 潮熱盜汗, 痰多咳嗽, 多臥少起. 黃芪ㆍ附子(炮)ㆍ鹿茸(酒蒸)ㆍ地骨皮ㆍ續斷ㆍ石斛ㆍ白芍藥ㆍ人參ㆍ川芎ㆍ當歸ㆍ小草 各一錢, 甘草(灸) 五分. 右剉, 作一貼, 入薑五, 棗二, 水煎服. 《得效》
DP	十四味建中湯
SS	治虛勞, 氣血不足. 十全大補湯方見上, 加附子(炮)ㆍ肉蓯蓉ㆍ半夏ㆍ麥門冬 各等分, 服法同上. 《得效》
DP	黃芪益損湯
SS	治虛勞百證. 人參ㆍ黃芪ㆍ木香ㆍ白朮ㆍ當歸ㆍ桂皮ㆍ白茯苓ㆍ白芍藥ㆍ半夏ㆍ川芎ㆍ熟地黃ㆍ山藥ㆍ五味子ㆍ牧丹皮ㆍ麥門冬ㆍ石斛ㆍ甘草 各七分. 右剉, 作一貼, 入薑五, 棗二, 梅一, 小麥 五十粒, 同煎服. 《得效》
DP	秦芃鱉甲散
SS	治虛勞, 潮熱盜汗, 痰嗽諸證. 乾葛 一錢半, 荊芥ㆍ貝母ㆍ前胡ㆍ天仙藤靑木香藤也ㆍ靑皮ㆍ柴胡ㆍ秦芃ㆍ鱉甲ㆍ甘草 各七分半, 白芷ㆍ羌活ㆍ肉桂 各三分半. 右剉, 作一貼, 入薑 三片, 水煎服. 《得效》
DP	沈香鱉甲散
SS	治諸虛百損, 一切勞傷. 鱉甲(醋灸)ㆍ附子(炮)ㆍ肉桂 各一錢, 當歸ㆍ熟地黃ㆍ羌活 各七分半, 沈香ㆍ木香ㆍ人參ㆍ巴戟ㆍ白茯苓ㆍ牛膝ㆍ黃芪ㆍ柴胡ㆍ荊芥ㆍ半夏ㆍ秦芃 各五分, 全蝎 二分半, 肉豆蔲(煨) 一箇. 右剉, 作一貼, 薑三, 棗二, 葱二, 煎服. 《得效》
DP	黃芪鱉甲散
SS	治同上. 鱉甲ㆍ天門冬 各一錢, 知母ㆍ地骨皮ㆍ黃芪ㆍ秦芃ㆍ白茯苓ㆍ赤芍藥ㆍ柴胡 各七分半, 桑白皮ㆍ半夏ㆍ甘草 各五分, 紫菀ㆍ生地黃 各四分, 人參ㆍ肉桂ㆍ桔梗 各三分. 右剉, 作一貼, 薑三, 棗二, 煎服. 《入門》
DP	瑞蓮丸
SS	治虛勞. 定心, 煖腎, 生血, 化痰. 蒼朮主脾 一斤(生用四兩, 酒, 醋, 米泔, 各浸 四兩). 蓮肉主心 一斤(去皮心, 酒浸軟, 入猪肚內, 煮極爛, 取出焙乾. 蓮肉 一斤, 約肚 二箇), 枸杞子主肝ㆍ五味子主肺ㆍ破故紙主腎ㆍ熟地黃主血 各二兩. 右爲末, 用煎猪肚擣膏, 同酒煮糊和丸梧子大. 酒下五七十丸. 《入門》
DP	當歸膏
SS	治五勞七傷, 諸虛百損. 補養脾胃, 滋榮筋骨. 枸杞子ㆍ當歸 各五兩, 生乾地黃ㆍ白朮ㆍ白芍藥以米粉同炒 各四兩, 白茯苓 三兩, 薏苡仁 二兩, 山藥ㆍ麥門冬 各一兩二錢半, 地骨皮ㆍ蓮肉ㆍ人參 各一兩, 熟地黃ㆍ貝母ㆍ甘草 各七錢半, 天門冬 五錢, 五味子 二錢半, 琥珀 六分. 右用水五升入藥, 微火煎之, 再加水五升, 如此七次, 濾去滓, 文武火煎, 每斤加熟蜜 四兩, 共熬成膏, 每取二茶匙, 空心, 白湯調下. 《入門》
DP	益壽固眞丹
SS	塡精補血, 益氣養神, 返老還童, 延年益壽, 中年以後, 最宜常服. 兎絲子(酒浸煮焙, 擣作末) 三兩, 熟地黃(酒蒸下篩)ㆍ生乾地(黃酒浸焙)ㆍ磁石(火煆醋淬九次, 硏水飛)ㆍ何首烏(泔浸一宿切作片, 黑豆汁拌蒸曬乾)ㆍ肉蓯蓉(酒浸去鱗甲, 蒸取肉) 各二兩, 天門冬(去心)ㆍ麥門冬(去心)ㆍ山藥(微炒)ㆍ當歸(酒洗焙)ㆍ白茯苓(水飛)ㆍ澤瀉(酒蒸)ㆍ牧丹皮 各一兩半, 人參ㆍ芡仁ㆍ山茱萸(酒浸取肉)ㆍ石斛(酒洗焙)ㆍ覆盆子(酒洗焙)ㆍ枸杞子(酒洗焙)ㆍ五味子(酒洗焙)ㆍ蛇床子(炒挼去皮)ㆍ杜冲(去皮剉薑汁炒去絲)ㆍ巴戟(鹽水煮去骨)ㆍ鹿茸(燎去毛)ㆍ韭子(炒)ㆍ赤石脂(水飛)ㆍ益智(去皮鹽水煮一沸)ㆍ蓮花蘂ㆍ破故紙(炒)ㆍ柏子仁(去皮)ㆍ靑鹽ㆍ天雄(童尿浸三日炮去皮臍)ㆍ陽起石(火煆) 各一兩, 膃肭臍(酥灸黃色) 一部無則以黃狗陰莖 三箇或五箇酥灸黃色代用. 右幷不犯鐵, 擣爲細末, 糯米粉和淸酒煮爲糊和勻, 擣千杵作丸如梧子大. 每取二錢或 三錢, 空心, 以溫酒或鹽湯, 或米飮呑下.
SS	夏月, 去天雄, 代黃柏.
SS	忌食葱ㆍ蒜ㆍ蘿葍及醋, 酒色亦宜節. 《新方》


CC	虛勞調理藥
ZZ	宜用淸神甘露丸ㆍ天地煎ㆍ三才丸方見血門ㆍ補精膏ㆍ補髓膏ㆍ陰陽煉秋石丹方見上ㆍ固眞飮子方見上ㆍ衛生湯ㆍ陰分生陽湯. 《諸方》
DP	淸神甘露丸
SS	治虛勞不足, 大骨枯, 大肉陷, 皆治之. 生地黃汁ㆍ白蓮藕汁ㆍ牛乳汁. 右三味, 銀石器內熬成膏. 入人參ㆍ白朮ㆍ黃芪ㆍ黃連ㆍ五味子ㆍ胡黃連 各等分. 右爲末, 和前膏作丸梧子大. 每五七十丸, 人參湯下. 《綱目》
DP	天地煎
SS	治虛勞血少, 口乾咽燥, 怔忡恍惚, 小便赤濁. 天門冬 二兩, 熟地黃 一兩. 右末, 蜜丸梧子大. 人參湯下百丸. 《得效》
DP	補精膏
SS	治虛勞, 益眞氣, 助胃潤肺. 山藥 八兩(另爲末), 胡桃肉 四兩(硏爲泥), 杏仁(炒) 四兩(另爲末), 雄牛前脚髓 四兩, 白蜜 一斤. 右髓蜜同煮去滓, 入三末, 和勻, 入缸封固, 重湯煮半日取出, 每一匙, 溫酒調服. 《醫林》
DP	補髓膏
SS	治虛勞, 補精血. 黃犍牛前脚髓 三斤, 白蜜 四斤(去滓), 人參ㆍ杏仁(幷另末) 各四兩, 胡桃肉 五十箇(另硏爲泥), 熟地黃(蒸爲泥)ㆍ五味子(另末) 各一兩. 右拌勻, 盛磁缸, 重湯煮一伏時取出, 每服 一大匙, 溫酒下, 日三次. 《醫林》
DP	衛生湯
SS	補虛勞, 除煩熱, 順血脈. 黃芪(蜜炒) 二錢, 白芍藥(酒炒)ㆍ當歸身 各一錢半, 甘草(灸) 七分. 右剉, 作一貼, 水一盞, 酒少許煎服, 氣弱者, 加人參 一錢. 《易老》
DP	陰分生陽湯
SS	治虛勞. 當歸 一錢二分, 陳皮 一錢, 白朮 九分, 白芍藥 八分, 蒼朮 七分, 甘草 五分. 右剉, 作一貼, 薑 三片, 水煎服. 冬月加肉豆蔲ㆍ破故紙爲佳. 盖三焦者, 乃下焦元氣生發之根蒂也. 《入門》


CC	葛可久治虛勞十藥
ZZ	保眞湯ㆍ保和湯ㆍ太平丸ㆍ消化丸ㆍ潤肺膏ㆍ白鳳膏ㆍ補髓丹ㆍ十灰散ㆍ花蘂石散ㆍ獨參湯.
DP	保眞湯
SS	治虛勞骨蒸, 潮熱盜汗. 當歸ㆍ生乾地黃ㆍ白朮ㆍ人參ㆍ黃芪(蜜炒) 各一錢, 赤芍藥ㆍ甘草(灸) 各八分半, 天門冬ㆍ麥門冬ㆍ陳皮ㆍ白芍藥ㆍ知母(炒)ㆍ黃柏(炒)ㆍ五味子ㆍ柴胡ㆍ地骨皮ㆍ熟地黃 各三分半, 蓮心ㆍ赤茯苓ㆍ白茯苓 各六分. 右剉, 作一貼, 入薑三棗二, 水煎服.
SS	驚悸, 加茯神ㆍ遠志ㆍ酸棗仁.
SS	尿濁, 加猪苓ㆍ澤瀉ㆍ萆薢.
SS	尿澁, 加木通ㆍ石韋ㆍ萹蓄.
SS	遺精, 加牡蠣ㆍ蓮子.
SS	燥熱, 加滑石ㆍ石膏ㆍ靑蒿ㆍ鱉甲.
SS	盜汗, 加浮麥ㆍ牡蠣ㆍ麻黃根. 《新書》
DP	保和湯
SS	治虛勞, 勞嗽, 肺痿, 唾膿血. 知母ㆍ貝母ㆍ天門冬ㆍ款冬花 各一錢, 麥門冬ㆍ天花粉ㆍ薏苡仁ㆍ杏仁ㆍ五味子 各七分, 馬兜鈴ㆍ紫菀ㆍ百合ㆍ桔梗ㆍ阿膠ㆍ當歸ㆍ生乾地黃(酒炒)ㆍ甘草(灸) 各三分半, 紫蘇葉ㆍ薄荷 各二分. 右剉, 作一貼, 薑三煎至半去滓, 入飴糖 一大匙, 攪熔化, 食後服, 日三次.
SS	血盛, 加蒲黃ㆍ茜根ㆍ藕節.
SS	痰盛, 加南星ㆍ半夏ㆍ陳皮ㆍ枳殼ㆍ瓜蔞仁.
SS	喘急, 加桑白皮ㆍ葶藶子ㆍ陳皮.
SS	熱盛, 加梔子ㆍ片芩ㆍ連翹.
SS	風盛, 加防風ㆍ荊芥ㆍ金佛草.
SS	寒盛, 加人參ㆍ桂皮. 《新書》
DP	太平丸
SS	治虛勞肺痿久嗽. 天門冬ㆍ麥門冬ㆍ知母ㆍ貝母ㆍ款冬花ㆍ杏仁 各二兩, 當歸ㆍ生乾地黃ㆍ熟地黃ㆍ阿膠珠 各一兩半, 蒲黃(炒)ㆍ京墨ㆍ桔梗ㆍ薄荷 各一兩, 白蜜 四兩, 麝香 一錢. 右細末和勻, 用銀石器, 先下白蜜煉熟, 後下諸藥末攪勻, 再上火, 入麝香, 略熬數沸, 作丸彈子大, 每日三服, 食後細嚼一丸, 以薄荷湯緩緩化下, 次噙一丸如上法. 如痰盛, 先用飴糖拌消化丸呑下, 却噙此丸, 仰臥, 使藥流入肺竅, 則肺淸潤, 其嗽退除, 七日病痊. 《新書》
DP	消化丸
SS	治虛勞, 肺痿咳嗽, 熱痰雍盛. 靑礞石(火煆如金色明)ㆍ白礬(另硏細)ㆍ皂角ㆍ南星(炮)ㆍ半夏(生製)ㆍ白茯苓ㆍ陳皮 各二兩, 枳殼ㆍ枳實 各一兩半, 薄荷 一兩, 沈香ㆍ黃芩 各五錢. 右爲末, 薑汁浸神麴末作糊和丸如梧子大. 每服百丸, 每夜臨臥, 飴糖拌呑, 次噙嚼太平丸, 二藥相攻, 痰嗽除根. 《新書》
DP	潤肺膏
SS	治虛勞久嗽肺痿. 羊肺 一具, 杏仁(另硏)ㆍ柿霜ㆍ眞酥ㆍ眞蛤粉 各一兩, 白蜜 二兩. 右先將羊肺洗淨, 次將五味入水攪粘, 灌入肺中, 白水煮熟, 如常法食之, 與上藥相間服亦可. 《新書》
DP	白鳳膏
SS	治虛勞肺痿嗽血. 黑觜白鴨 一隻, 大棗肥者三升, 參苓平胃散末一升, 陳煮酒一甁. 右將鴨縛定, 量患人飮酒多少, 隨量以酒湯溫, 將鴨項割開滴血, 入酒攪勻飮之, 直入肺經, 潤補其肺, 却將鴨乾去毛, 於脇邊開一孔, 取去腸雜拭乾, 次將棗子去核每箇中, 納參苓平胃散, 塡入鴨腹中, 用麻扎定, 以砂缸 一箇置鴨在內, 四圍用火慢煨, 將陳酒煮乾, 作三次添入, 煮乾爲度, 然後食之. 其棗子陰乾, 隨意食之, 用參湯送下, 後服補髓丹. 《新書》
DP	補髓丹
SS	治虛勞羸瘁, 能補髓生精, 和血順氣. 雄猪脊膂 一條, 羊脊膂 一條, 團魚鱉也 一枚, 烏雞 一隻. 右四味, 製淨去骨取肉, 用酒一大椀, 砂缸內煮熟擂細, 再入後藥, 大山藥 五條, 蓮肉 半斤, 大棗 百箇, 霜柿 十箇. 四味修淨, 用井花水一大甁, 於砂瓮內煮熟擂細. 與前熟肉一處, 再用慢火熬之. 却下明膠 四兩, 黃蠟 三兩. 右二味, 逐旋漸下, 與前八味和一處擂成膏子, 和平胃散末ㆍ四君子湯末ㆍ知母ㆍ黃柏末 各一兩, 共 十兩, 搜和成劑. 如 十分硬, 再入白蜜同熬, 取起放靑石上, 以木槌打如泥, 丸如梧子大. 每取百丸, 不拘時, 棗湯呑下. 《新書》
DP	十灰散
SS	治虛勞, 心肺損, 大吐血, 及咯唾血不止方見血門, 宜服此以止之. 若不效, 則用花蘂石散, 以消之. 《新書》
DP	花蘂石散
SS	治虛勞吐血, 五內崩損, 涌出升斗者方見血門, 宜服此. 使瘀血化爲黃水, 繼服獨參湯. 《新書》
DP	獨參湯
SS	治虛勞吐血後, 羸弱氣微少. 大人參 二兩(去蘆). 右剉, 作一貼, 入棗 五枚, 以長流水濃煎服. 《新書》


CC	虛勞生死證
ZZ	難經曰, 七傳者死, 間藏者生, 何謂也. 然七傳者, 傳其所勝也. 間藏者, 傳其子也. 何以言之, 假令心病傳肺, 肺病傳肝, 肝病傳脾, 脾病傳腎, 腎病傳心, 一藏不再傷, 故言七傳者, 死也. 間藏者, 傳其所生也. 假令心傳脾, 脾傳肺, 肺傳腎, 腎傳肝, 肝傳心. 是子母相傳, 周而復始, 如環無端, 故言生也. 今考之經文, 所謂七傳者, 只六傳而已. 謂一藏不再傷, 按其數, 乃有四藏不再受傷也. 夫此條言虛勞之證也. 其所謂七傳者, 心病上, 必脫腎病傳心一句, 其一藏不再傷, 當作三藏不再傷, 皆傳寫之誤耳. 盖虛勞之證, 必始於腎經, 五藏從相剋, 而逆傳已盡, 又復傳於腎與心. 則水絶滅而火太旺, 故死而不復再傳彼之三藏矣. 其有從相生而順傳者, 有生生不息之義, 故間藏者生也. 《正傳》


CC	虛勞脈代證
ZZ	虛勞不足, 汗出而悶, 脈結代, 心動悸, 行動如常, 不出百日死, 急者, 十餘日死. 宜用灸甘草湯救之方見脈部. 《仲景》


CC	煎厥證
ZZ	內經曰, 陽氣者, 煩勞則張, 精絶, 辟積於夏, 使人煎厥. 目盲不可以視, 耳閉不可以聽, 潰潰乎若壞都, 汨汨乎不可止. 註曰, 以煎迫而氣逆, 因以煎厥爲名. 厥謂氣逆也. 夫目盲所視, 耳閉厥聽, 大矣哉, 房之爲患也.
ZZ	治法與陰虛火動同, 當用滋陰降火之藥. 《入門》


CC	解㑊證
ZZ	內經曰, 尺脈緩澁, 謂之解㑊. 釋曰, 尺爲陰部, 肝腎主之. 緩爲熱中, 澁爲無血. 故謂之解㑊. 解㑊者, 寒不寒, 熱不熱, 弱不弱, 壯不壯, 儜不可名, 謂之解㑊也.
ZZ	髓傷則消爍胻痠, 體解㑊然不去矣. 不去, 謂不能行去也《靈樞》
ZZ	解者, 肌肉解散, 㑊者, 筋不束骨. 其證似寒非寒, 似熱非熱, 四肢骨節解散怠惰, 煩疼, 飮食不美. 或因傷酒, 或中濕, 或感冒風寒, 或房事過多, 或婦人經事不調, 以此得病. 宜通其氣血, 疏其腠理, 以內傷兼外感藥調之. 《入門》


CC	注夏病
ZZ	平人脈大爲勞, 極虛亦爲勞. 夫勞之爲病, 其脈浮大, 手足煩熱, 陰寒, 精自出, 脚痠削不能行, 小腹虛滿, 春夏劇, 秋冬瘥, 俗謂之注夏病. 《仲景》
ZZ	大者, 熱邪也. 極虛者, 氣損也. 春夏劇者, 時助邪也. 秋冬瘥者, 時勝邪也. 黃芪建中湯, 主之. 方見上《東垣》
ZZ	屬陰虛, 元氣不足, 補中益氣湯加減用之. 詳見暑門


CC	二陽病
ZZ	內經曰, 二陽之病, 發心脾, 有不得隱曲, 女子不月. 其傳爲風消, 其傳爲息賁者, 死不治. 註曰, 二陽, 謂陽明, 大腸及胃之脈也. 隱曲, 謂隱蔽委曲之事也. 夫腸胃發病, 心脾受之. 心受之則血不流, 脾受之則味不化. 血不流故女子不月, 味不化故男子少精. 是以隱蔽委曲之事, 不能爲也. 由血虛精少證屬虛勞. 《綱目》


CC	難治不治證
ZZ	虛勞之疾, 不受補者, 難治.
ZZ	喉中生瘡聲啞者, 難治.
ZZ	久臥生胝瘡者, 難治. 《回春》
ZZ	虛極之病, 火炎面紅, 發喘痰多, 身熱如火, 趺腫, 溏泄, 脈緊不食者, 死. 《入門》
ZZ	五敗死證, 手足腫無文絞, 心敗. ○ 脣反黑無紋, 肺敗. ○ 面黑有瘡, 肝敗. ○ 陰腫囊縮, 腎敗. ○ 臍突腫滿, 脾敗.
ZZ	九死候者, 一手足靑. ○ 二手足久腫. ○ 三脈枯齒乾. ○ 四語聲散, 鼻虛張. ○ 五脣寒冷宣露. ○ 六脣腫齒焦. ○ 七手循衣縫. ○ 八汗出不流. ○ 九舌卷卵縮.
ZZ	十絶證者, 氣短目視亭亭無精光, 心絶. ○ 口鼻虛張, 氣復短, 肺絶. ○ 面靑, 眼視人不直, 數出淚, 肝絶. ○ 面黑, 眼睛黃, 素汁流, 腎絶. ○ 泄涎唾不覺, 時時妄語, 脾絶. ○ 爪甲靑惡罵不休, 膽絶. ○ 背脊痠疼, 腰重反覆難, 骨絶. ○ 面無精光頭髮自落, 血絶. ○ 舌卷縮如紅丹, 嚥唾不得, 足踝小腫, 肉絶 ○ 髮直如麻, 汗出不止, 腸絶也. 《千金方》


CC	單方
XX	凡三十六種. 有水芝丸.
DP	黃精
SS	治虛損, 五勞七傷, 安五藏. 根莖花實皆可服. 或採根蒸曝餌之, 或擣末淨水調服, 日三. 《本草》
DP	兎絲子
SS	治虛勞, 補眞陽不足. 凡人氣血未定時, 失調護以致諸虛. 酒浸蒸九次擣爲末, 酒調 二錢服, 日二. 《本草》
DP	天門冬
SS	補五勞七傷, 潤五藏. 冷而能補. 作末和酒服, 或蜜丸服, 或釀酒服幷佳. 《本草》
DP	麥門冬
SS	治五勞七傷, 安五藏. 服法與天門冬同. 《本草》
DP	朮
SS	主五勞七傷, 健脾胃, 能益壽. 作末和酒服, 或蜜丸服之, 或煎汁熬爲膏, 久服尤佳. 《本草》
DP	何首烏
SS	治虛勞, 五勞七傷, 能益血氣, 補陰壯陽. 取根擣末和酒服, 或作丸久服良. 《入門》
DP	地黃
SS	主五勞七傷, 益氣力, 補虛損. 釀酒服之, 或作丸久服, 幷佳. 《本草》
DP	山藥
SS	治虛勞羸瘦, 補五勞七傷. 採根蒸食之, 或作粥服皆佳. 《本草》
DP	石斛
SS	補五藏虛勞羸瘦. 採取浸酒服之, 或煎服丸服幷佳. 《本草》
DP	黃芪
SS	補虛勞羸瘦, 諸虛不足, 能瀉虛火. 剉蜜水炒煎服. 《東垣》
DP	五味子
SS	主虛勞羸瘦, 補不足, 令人悅澤, 去虛熱. 或作煎服, 或作丸服, 或煎服皆佳. 《本草》
DP	當歸
SS	治虛勞, 寒熱, 補不足, 補血和血行血. 剉煎服, 或丸服, 散服皆良. 《本草》
DP	知母
SS	治骨熱虛勞, 補陰氣. 剉 五錢水煎服, 或作末丸服亦佳. 《本草》
DP	仙靈脾
SS	一名淫羊藿. 治虛勞冷氣, 補腎益氣力. 酒漬服之甚良. 《本草》
DP	靑蒿
SS	治熱勞骨蒸. 多取童尿五升, 水三升, 煮取汁. 再熬成膏, 丸如梧子, 酒下三十丸.
SS	一法, 童尿浸曬, 丸服亦良. 《本草》
DP	枸杞
SS	主五勞七傷, 庶事衰弱. 皮葉及子同功, 皆主虛勞.
SS	子及皮, 可釀酒, 或作丸服.
SS	葉作羹, 和五味常服. 《本草》
DP	五加皮
SS	補五勞七傷, 補虛損. 多取酒漬服, 或釀酒服, 又煎如茶常服皆佳. 《本草》
DP	牡蠣
SS	主虛勞乏損, 能補養. 取其肉煎食之. 《本草》
DP	鱉甲
SS	主虛勞, 及熱勞骨蒸. 取甲灸爲末, 作丸服, 或水煮服之.
SS	肉作臛食之. 主熱勞, 補虛損. 《本草》
DP	鰻鯉魚
SS	主熱勞骨蒸, 補虛損. 取肉作羹, 和五味, 常食最好. 《本草》
DP	金線蛙
SS	蛙中背有金線色者, 治熱勞羸劣, 解熱毒. 或作羹, 或燒食皆佳. 《本草》
DP	蓮實
SS	補諸虛實中. 蓮肉 一斤, 入猪肚內蒸爛, 或水煮至爛, 擣丸梧子大. 酒下百丸. 名曰水芝丸. 《入門》
DP	胡麻
SS	主虛損羸瘦, 補五藏. 蒸曬九次, 擣爲末, 酒飮任下 三錢, 日三. 或作丸常服. 《本草》
DP	烏雄雞
SS	補虛勞羸瘦. 取一隻, 和五味, 煮極爛食之. 甚補益, 宜常食. 《本草》
DP	黃雌雞
SS	補勞劣, 益脾胃. 依上法煮食. 《本草》
DP	飴糖
SS	補虛乏, 健脾胃氣. 可常食之. 卽黑糖也. 《本草》
DP	鹿肉
SS	補虛損. 可煮爛, 和五味食之.
SS	茸主虛勞羸瘦, 洒洒如瘧, 酥灸作末, 和酒服.
SS	骨主虛勞, 切碎煮取汁, 釀酒飮.
SS	髓主傷中, 絶脈, 筋拘急. 以酒和服良. 《本草》
DP	鹿角膠
SS	補虛勞, 益髓長肌, 令人肥健. 灸爲末, 酒服 二三錢, 日二. 《本草》
DP	牛髓
SS	主五勞七傷, 補中續絶傷. 以酒和服之.
SS	大病後, 虛勞不足, 黃牛乳一升, 水四升, 煮取一升, 稍稍飮. 《本草》
DP	羊肉
SS	主五勞七傷, 虛勞, 寒中, 羸瘦. 作臛, 和五味食之.
SS	羊腎, 補腎陽衰弱. 作羹, 和五味食. 《本草》
DP	黃狗肉
SS	補五勞七傷, 大能補益. 和五味, 煮極爛熟食之.
SS	戊戌酒, 極能補養. 方見雜方
DP	猪肚
SS	補虛損. 取肚 一箇洗淨, 將黃芪ㆍ地黃, 剉入肚內, 以竹簽簽定, 用醇糟包肚, 放鑵內, 重湯煮爛熟取出. 常服健脾胃, 補虛弱. 《活心》
SS	又法, 人參 五錢, 乾薑ㆍ胡椒 各二錢, 葱白 七莖, 糯米 三合, 爲末, 入猪肚內, 煮爛熟, 空心, 食以酒下. 《入門》
DP	膃肭臍
SS	主五勞七傷, 療虛勞羸瘦. 火灸爲末, 酒服 二錢, 或作丸服亦佳. 《本草》
DP	人乳
SS	治諸虛百損, 五勞七傷. 取人乳二盞, 好淸酒 半盞, 入銀石器內, 煮一沸, 頓服, 空心. 《種杏》
DP	婦人經血
SS	治勞瘦幾死者. 取室女無病者月經一盞, 二三次取之, 和童男三母乳 半盞, 和之於淨室中. 服之後發熱作渴, 不可飮茶湯酒, 取人乳汁飮之. 經旬, 至一月後, 方可食烟火食. 忌用心. 《種杏》
DP	人胞衣
SS	治虛勞, 痰嗽, 羸悴, 潮熱盜汗. 紫河車 一具, 長流水浸洗淨, 入砂鍋內, 重湯煮熟, 入鹽ㆍ椒末 少許食之, 此補眞元氣也. 大有殊效. 《種杏》


CC	鍼灸法
ZZ	五勞羸瘦, 取足三里.
ZZ	體熱, 勞嗽, 瀉魄戶.
ZZ	虛勞, 骨蒸盜汗, 瀉陰郄. 《綱目》
ZZ	眞氣不足, 灸氣海. 《資生》
ZZ	虛勞百證, 宜灸膏肓腧穴ㆍ患門穴ㆍ崔氏四花穴取法, 常見鍼灸門, 無所不療.
ZZ	此等灸法, 皆陽虛所宜. 華佗云, 風虛冷熱, 惟有虛者, 不宜灸. 但方書云, 虛損勞瘵, 只宜早灸膏肓ㆍ四穴膏肓四穴, 云乃虛損未成之際. 如瘦弱兼火, 雖灸, 亦只宜灸內關ㆍ三里, 以散其痰火. 早年, 欲作陰火, 不宜灸. 《入門》
ZZ	大病虛脫, 本是陰虛, 用艾灸丹田者, 所以補陽, 陽生陰長, 故也. 《丹心》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇卷之五


BB	霍亂


CC	霍亂之因
ZZ	內經曰, 土鬱之發, 民病嘔吐霍亂注下. 又曰, 太陰所至, 爲中滿霍亂吐下. 又曰, 歲土不及, 風乃大行, 民病飱泄霍亂, 體重腹痛, 筋骨搖倂.
ZZ	霍亂之病, 皆因飮食, 非關鬼邪. 《千金》
ZZ	內有所積, 外有所感, 陽不升, 陰不降, 乖隔而成. 非因鬼邪, 皆飮食所致, 此先哲確論也. 《丹心》
ZZ	霍亂者, 揮霍變亂也. 凡人內素有鬱熱, 外又感寒, 一時陰陽錯亂. 然病本因飮食失節, 生冷過度, 以致濕熱內甚, 中焦失運, 不能升降, 是以上吐下瀉. 《入門》
ZZ	霍亂, 或因飮冷, 或冒寒, 或失飢, 或大怒, 或乘舟車, 傷動胃氣, 令人吐瀉倂作, 用藥遲緩, 須臾不救. 《華佗》
ZZ	霍亂多責於熱, 故夏秋爲盛. 《入門》
ZZ	霍亂之病, 由風濕暍三氣之合成也. 風者, 肝木也. 濕者, 脾土也. 暍者, 心火也. 肝主筋, 故風急甚則轉筋也. 吐者, 暍也. 心火炎上, 故嘔吐也. 泄者, 脾土也. 脾濕下流, 故泄瀉也. 啓玄子曰, 皆脾熱所生也. 斯言爲正. 《子和》


CC	霍亂形證
ZZ	霍亂證, 心腹卒痛, 嘔吐下利, 增寒壯熱, 頭痛眩暈. 先心痛則先吐, 先腹痛則先利, 心腹俱痛, 吐利幷作, 甚則轉筋入腹卽死. 《正傳》
ZZ	三焦爲水穀之道路, 邪在上焦則吐而不利, 邪在下焦則利而不吐, 邪在中焦則吐利幷作. 病因飮食不節, 淸濁相干, 陰陽乖隔. 輕者只曰吐利, 重者揮霍變亂, 乃曰霍亂. 因邪入脾胃, 故發爲吐利. 《入門》
ZZ	霍亂一證, 夏秋爲多, 寒月亦有之, 盖有伏暑而作. 《入門》
ZZ	人之藏府, 冷熱不調, 或飮食不節, 生冷過多, 或起居失宜, 露臥當風, 使風冷之氣, 歸於三焦, 傳於脾胃. 脾胃得冷, 不能消化水穀, 致令眞邪相干, 飮食變亂於腸胃之間, 心腹疼痛, 發作吐利. 有心痛而先吐者, 有腹痛而先利者, 有吐利俱發者, 有發熱, 頭痛, 體疼, 而復吐利虛煩者. 或但吐利心腹刺痛者, 或轉筋拘急疼痛者, 或但嘔而無物出者, 或四肢逆冷, 煩悶, 昏塞而欲死者, 隨證治之. 《得效》


CC	脈法
ZZ	霍亂, 脈浮洪可救, 脈微遲而不語, 氣少則難差. 《得效》
ZZ	脈多伏或絶. 《丹心》
ZZ	脈代者, 霍亂, 代而亂者, 亦霍亂. 又關脈滑爲霍亂吐瀉. 又滑而不勻, 必是霍亂吐瀉之候. 脈代勿訝. 《醫鑑》
ZZ	滑數爲嘔代者霍亂, 微滑者生澁數凶斷. 《脈訣》
ZZ	脈微而澁, 或代而散, 或隱而伏, 或大而虛. 或結或促或代, 皆不可斷以死, 脈亂故也. 《正傳》
ZZ	脈浮大而洪可救, 微弱而遲難救. 《正傳》


CC	霍亂有乾有濕
ZZ	此病有乾霍亂, 濕霍亂. 乾霍亂, 死者多, 濕霍亂, 死者少. 盖吐利則所傷之物得以泄出, 雖甚重, 胃中水穀泄盡則止矣, 所以死者, 少也. 乾霍亂死者, 多者, 以其上不得吐, 下不得利, 則所傷之物不得出泄, 壅閉正氣, 隔絶陰陽, 煩擾悶躁, 喘脹而死矣. 《明理》


CC	乾霍亂治法
ZZ	吐利不得, 謂之乾霍亂.
ZZ	乾霍亂者, 忽然心腹脹滿刺痛, 狀若神靈所附, 吐利不得, 頃刻之間, 便致悶絶. 急用鹽湯吐之, 續以理中湯方見寒門, 倍加橘紅與之. 或藿香正氣散方見寒門, 加官桂ㆍ赤茯苓ㆍ枳殼ㆍ木瓜, 煎服. 或呑下蘇合香元, 尤妙. 《得效》
ZZ	乾霍亂最難治, 死在須臾, 升降不通故也. 當先吐以提其氣之橫格, 不可用涼藥. 宜二陳湯方見痰門, 加解散藥, 川芎ㆍ蒼朮ㆍ防風ㆍ白芷之類, 兼用薑鹽湯. 《丹心》
ZZ	絞腸沙者, 乃乾霍亂一名也. 腹痛不可忍, 或手足厥冷, 乃腸胃絞縮在腹也. 急用鹽湯吐之. 《入門》
ZZ	乾霍亂者, 氣痞於中, 吐利不得. 所傷之物壅閉正氣, 關格陰陽, 煩躁喘脹者, 必死. 急用吐法, 鍼委中穴名出血, 兼服治中湯方見寒門, 或藿香正氣散必效. 《入門》
DP	薑鹽湯
SS	治乾霍亂欲死. 鹽 一兩, 生薑切 半兩. 右同炒色變, 以童尿二盞, 同煎至一盞, 分二次服. 《直指》


CC	濕霍亂治法
ZZ	上吐下瀉, 謂之濕霍亂.
ZZ	凡霍亂吐瀉, 渴爲熱, 不渴爲寒. 《海藏》
ZZ	熱多欲飮水, 宜五苓散. 寒多不飮水, 宜理中湯二方幷見寒門《仲景》
ZZ	霍亂乃濕熱兼風木爲害, 治宜散風寒利濕降火. 四時通用藿香正氣散方見寒門. 寒月虛冷, 用理中湯方見寒門, 暑月煩渴, 宜黃連香薷散方見暑門. 俱宜合五苓散方見寒門以分消上下, 更合益元散方見暑門降火尤妙. 《入門》
ZZ	霍亂吐瀉, 宜用木萸散ㆍ二香黃連散ㆍ加味薑附湯ㆍ回生散ㆍ加減正氣散.
ZZ	中暑霍亂, 宜香薷散ㆍ桂苓白朮散. 二方方見暑門. 《丹心》
ZZ	吐瀉過多, 四肢逆冷, 不省人事, 南星末 三錢, 棗 三枚, 薑 五片, 煎極熱服. 一服可效. 或半夏末, 薑汁點服, 或白礬末一大錢, 沸湯點服亦效. 《得效》
DP	木萸散
SS	治霍亂吐瀉, 肢體轉筋逆冷. 木瓜ㆍ吳茱萸ㆍ食鹽 各五錢. 右同炒令焦, 缾盛, 百沸水三升, 入藥同煎至二升, 冷煖任意服卽效.
SS	如無前藥, (枯)白礬末 一錢沸湯調服. 如無白礬, 只用鹽一捻, 醋一盞, 同煎服. 或鹽梅鹹酸等物, 皆可煮服. 《入門》
DP	二香黃連散
SS	治伏暑霍亂, 腹痛躁悶, 脈沈, 手足冷. 藿香ㆍ厚朴ㆍ半夏ㆍ赤茯苓ㆍ陳皮ㆍ白扁豆ㆍ香薷 各一錢, 黃連ㆍ澤瀉 各八分, 甘草 三分. 右剉, 作一貼, 水煎, 入薑汁一匙, 溫服. 《入門》
DP	加味薑附湯
SS	治霍亂吐瀉過多, 手足逆冷, 氣少不語, 六脈沈伏. 附子(炮)ㆍ乾薑(炮)ㆍ人參 各一錢半, 甘草(灸) 七分. 右剉, 作一貼, 水煎服. 《得效》
SS	一名四順附子湯. 《直指》
DP	回生散
SS	治霍亂吐瀉過多, 但 一點胃氣存者, 服之回生. 藿香ㆍ陳皮 各五錢. 右剉, 作一貼, 水煎溫服. 《入門》
DP	加減正氣散
SS	異鄕人初到他方, 不伏水土, 遂成霍亂, 或吐或瀉. 蒼朮 二錢, 藿香ㆍ厚朴ㆍ陳皮ㆍ縮砂(硏)ㆍ香附ㆍ半夏ㆍ甘草 各一錢. 右剉, 作一貼, 入薑 三片, 棗 二枚, 燈心 一團, 水煎服. 《回春》
DP	香薷散
SS	治中暑霍亂, 吐瀉, 腹痛轉筋, 四肢逆冷, 急煎此藥, 沈冷服之, 他藥不能救. 方見暑門
DP	益元散
SS	一名六一散. 治霍亂吐瀉, 取此藥, 生薑湯調下妙. 方見暑門《丹心》


CC	霍亂後轉筋
ZZ	陽明屬胃與大腸, 以養宗筋. 暴吐暴瀉, 津液驟亡, 宗筋失其所養. 故輕者, 兩脚轉筋而已, 重者, 遍體轉筋入腹, 手足厥冷, 危甚風燭矣. 倉卒之際, 以鹽塡臍中, 灼艾不計壯數. 雖已死而胸中有煖氣者, 立甦. 急用木萸散方見上, 加茴香ㆍ甘草ㆍ紫蘇葉煎服, 再硏大蒜, 塗兩脚掌心, 則雖昏危入腹者亦效. 《入門》
ZZ	霍亂吐瀉過多, 遍體轉筋, 手足厥冷, 氣欲絶者, 急灸臍中. 又取蓼 一把煎湯泡洗, 次投附子理中湯方見寒門卽效. 《綱目》
ZZ	霍亂後轉筋, 理中湯方見寒門, 加石膏一兩煎服. 《海藏》
ZZ	一法, 理中湯, 去白朮, 加(生)附子 一箇. 《活人》
ZZ	轉筋屬血熱, 四物湯方見血門, 加(酒)芩ㆍ(酒)花ㆍ蒼朮ㆍ南星, 煎服. 《丹心》
ZZ	吐瀉, 脇痛轉筋脈弦者, 木克土也. 平胃散方見內傷, 加木瓜 五錢煎服. 《入門》
ZZ	吐瀉後轉筋不止, 宜用木瓜湯. 《直指》
DP	木瓜湯
SS	治霍亂轉筋. 木瓜 四錢, 吳茱萸 二錢, 茴香(炒) 一錢, 甘草(灸) 四分. 右剉, 作一貼, 入薑 三片, 紫蘇 十葉, 鹽 一撮, 烏梅 一箇, 同煎服. 《直指》
DP	一法
SS	治轉筋不止欲死, 男子以手挽其陰牽之, 女子則挽其乳近兩傍牽之. 此千金方妙法也. 《丹心》


CC	霍亂後煩渴
ZZ	吐瀉旣多, 津液暴亡, 以致煩渴, 引飮不止. 宜桂苓白朮散ㆍ五苓散方見寒門ㆍ椒豆散ㆍ麥門冬湯ㆍ加減薷苓湯ㆍ止渴湯. 《諸方》
DP	桂苓白朮散
SS	治中暑霍亂, 吐瀉煩渴. 滑石 一兩, 寒水石ㆍ石膏ㆍ澤瀉ㆍ甘草 各五錢, 白朮ㆍ白茯苓ㆍ人參ㆍ桂枝 各二錢半. 右爲末, 每三錢, 白湯, 或新汲水調下, 生薑湯亦可. 《綱目》
DP	麥門冬湯
SS	治霍亂後煩渴. 麥門冬 二錢, 陳皮ㆍ半夏ㆍ白朮ㆍ白茯苓 各一錢, 小麥 半合, 人參ㆍ甘草 各五分. 右剉, 作一貼, 入薑 三片, 烏梅 一箇, 水煎服. 《入門》
SS	一名九君子湯. 《入門》
DP	椒豆散
SS	治霍亂, 吐瀉後煩渴, 不能服藥, 或水藥不入口者. 胡椒ㆍ菉豆 各四 十九粒. 右硏爲末, 新汲水調下, 或水煎服. 《入門》
SS	一名胡椒湯, 胡椒 七粒, 菉豆二 十一粒爲末, 木瓜湯調下. 《直指》
DP	加減薷苓湯
SS	治霍亂熱渴. 天花粉 二錢, 赤茯苓 一錢, 猪苓ㆍ澤瀉ㆍ香薷ㆍ乾葛 各七分, 黃連ㆍ白朮ㆍ甘草 各五分. 右剉, 作一貼, 入薑 三片, 水煎服. 《醫鑑》
DP	止渴湯
SS	治同上. 人參ㆍ麥門冬ㆍ赤茯苓ㆍ桔梗ㆍ瓜蔞根ㆍ澤瀉ㆍ葛根ㆍ甘草 各五錢. 右爲末, 蜜水調 二錢服. 《丹心》


CC	霍亂後虛煩
ZZ	霍亂後虛煩不得眠, 或熱渴, 宜竹葉石膏湯方見寒門ㆍ參胡三白湯ㆍ旣濟湯. 《諸方》
DP	參胡三白湯
SS	治霍亂後, 煩熱, 口乾, 脈數, 或頭身痛. 柴胡ㆍ白朮ㆍ白茯苓ㆍ白芍藥ㆍ當歸ㆍ陳皮ㆍ麥門冬ㆍ梔子仁ㆍ甘草 各八分, 人參 五分, 五味子 十粒. 右剉, 作一貼, 入棗二, 梅一, 燈心 一團煎服. 《回春》
DP	旣濟湯
SS	治霍亂後, 虛煩不得眠. 麥門冬 二錢, 人參ㆍ竹葉ㆍ半夏ㆍ附子(炮)ㆍ甘草(灸) 各一錢. 右剉, 作一貼, 入薑 五片, 粳米 百粒, 水煎服. 《丹心》


CC	霍亂吐法
ZZ	治乾霍亂, 心腹刺痛, 煩寃, 吐利不得, 氣欲絶者, 極鹹鹽湯熱飮一升, 刺口令吐. 不吐則再飮一升. 須三吐, 使宿食盡乃止, 此法大勝諸治. 吐訖, 以理中湯ㆍ藿香正氣散, 款緩調治. 《得效》
ZZ	又法, 急以鹽湯一盞, 入童便ㆍ薑汁頓服, 探吐令透. 未透再服. 吐後續用熨法. 《入門》


CC	霍亂熨法
ZZ	霍亂吐瀉, 心腹痛不可忍, 炒鹽二椀, 紙包紗護, 頓其胸前幷腹肚上, 以熨斗火熨之, 氣透則甦. 續以炒鹽, 熨其背, 則 十分無事. 《得效》
ZZ	又法, 鹽炒吳茱萸, 熨臍下亦效. 《入門》


CC	霍亂鍼法
ZZ	乾霍亂, 刺委中穴名出血, 或十指頭諸經非穴出血, 皆是良法. 《正傳》
ZZ	絞腸沙證, 手足厥冷, 腹痛不可忍者. 以手蘸溫水, 於病者膝腕上拍打, 有紫黑點處, 以鍼刺去惡血卽愈. 《經驗》
ZZ	又法, 用麻弦小竹弓, 蘸香油或熱水, 刮手足胸背額項卽愈. 《經驗》
ZZ	乾霍亂者, 乃寒濕太甚, 脾被絆而不能動, 氣被鬱而不能行, 所以卒痛而手足厥冷. 俗名絞腸沙者, 盖言痛之甚也. 北方刺靑筋以出氣血, 南方刮胸背手足以行氣血, 俱能散病. 然出氣血, 不如行氣血之爲愈也. 《丹心》
ZZ	又治絞腸沙刺血法, 詳見救急門. 《入門》


CC	霍亂灸法
ZZ	霍亂轉筋入腹, 手足厥冷, 氣欲絶, 以鹽塡臍中, 大艾炷灸之, 不計壯數, 立效. 《得效》
ZZ	霍亂已死, 而腹中有煖氣者, 依上法灸之, 亦甦. 《醫鑑》
ZZ	又法, 灸氣海二七壯妙. 《得效》
ZZ	霍亂吐瀉不止, 垂死, 灸天樞, 氣海, 中脘, 立愈. 《正傳》
ZZ	霍亂諸法不效, 灸大椎卽效. 《綱目》
ZZ	霍亂已死, 但有煖氣者, 灸承筋七壯, 立甦. 《綱目》


CC	禁忌法
ZZ	霍亂吐瀉之時, 切勿與穀食, 雖米湯一呷, 下咽立死. 必待吐瀉止, 過半日飢甚, 方可與稀粥, 以漸而將息. 《正傳》
ZZ	霍亂吐瀉時, 愼勿與粟米粥湯, 入胃必死矣. 《綱目》
ZZ	霍亂不可遽與米飮粥飯以助邪氣. 必所傷物盡, 然後稀粥漸漸養之. 《入門》
ZZ	霍亂時, 大忌飮食, 入腹則死. 只喫氷水不妨, 不可飮熱湯, 切不可飮熱酒燒酒. 《山居》


CC	不治證
ZZ	霍亂轉筋腹痛, 四肢厥冷, 氣欲絶, 其脈洪大可治, 如脈微而囊縮舌卷者, 不治. 《綱目》
ZZ	霍亂, 喘脹煩躁者, 不治. 《得效》
ZZ	乾霍亂, 吐瀉不得, 胸腹脹硬, 面脣靑黑, 手足冷過肘膝, 六脈伏絶, 氣喘急, 舌短囊縮者, 死. 《回春》
ZZ	脈微遲, 氣少不語, 爲難治. 《得效》
ZZ	大渴大躁, 大汗遺尿者, 死. 回生散救之方見上. 《入門》


CC	水疾吐瀉
ZZ	乘船大吐瀉, 渴飮水者, 卽死. 飮童尿最好, 自己尿亦好. 《丹心》
ZZ	(枯)白礬末 一錢, 百沸湯點服亦好. 《入門》
ZZ	船暈嘔吐, 大半夏湯方見痰門煎服效. 《入門》


CC	單方
XX	凡二十一種.
DP	鹽
SS	治乾霍亂. 鹽一大匙(熬黃), 取童尿一升, 溫和攪服, 吐下卽愈. 《本草》
DP	鍋底墨
SS	治霍亂. 取二錢, 百沸湯一盞投其中, 急攪服, 吐瀉立止. 《本草》
DP	甘爛水
SS	治霍亂. 入藥煎用甚妙. 方見水門
DP	生熟湯
SS	一名陰陽湯. 治乾霍亂, 能吐宿食惡毒之物, 和鹽服之尤妙. 卽百沸湯, 合新汲水也. 《本草》
DP	生薑
SS	治霍亂欲死. 生薑 五兩切, 取牛尿一升同煎, 取汁服卽效. 《本草》
DP	天南星
SS	治吐瀉不止, 四肢逆冷, 不省人事. 南星爲末, 每三錢, 入大棗 三枚同煎服, 四肢漸煖, 神識便省, 神妙. 《本草》
DP	蘆花
SS	一名蓬蕽. 治霍亂氣息危急者. 取 一把, 濃煎取汁, 頓服卽差. 《本草》
DP	皂角
SS	乾霍亂, 鹽湯一椀, 入皂角末少許調服, 探吐卽效. 《本草》
DP	木瓜
SS	治霍亂, 吐瀉轉筋不止. 煮汁飮之. 枝葉功同.
SS	榠樝, 與木瓜同功. 《本草》
DP	烏梅
SS	治霍亂, 煩渴. 水漬, 和蜜飮之妙. 《本草》
DP	林檎
SS	靑色者, 治霍亂吐瀉甚妙. 煮取汁飮, 或嚼食之. 《本草》
DP	秫薥葉
SS	治霍亂轉筋, 筋麤大如桃李, 攣搐不可忍. 取葉濃煎湯飮之. 《種杏》
DP	粟米泔
SS	治霍亂煩渴. 飮數升立差.
SS	又硏末, 淸水和濾取汁服之, 主轉筋入腹. 《本草》
DP	糯米
SS	治霍亂煩渴. 水硏取汁, 任意飮之. 《本草》
DP	蓼
SS	治霍亂轉筋. 濃煎乘熱熏洗, 因取飮一二盞, 卽愈. 《得效》
DP	香薷
SS	治霍亂, 吐瀉轉筋. 濃煎飮之卽止.
SS	治霍亂, 不可闕也. 《本草》
DP	小蒜
SS	治霍亂吐瀉. 煮汁飮之. 《本草》
DP	牛糞
SS	治霍亂吐瀉, 四肢逆冷. 黃牛糞, 以水煮濾, 取淸汁, 頓服一升卽止. 《本草》
DP	烟鹿皮
SS	或烟獐皮. 熏烟最多, 黃色者, 水浸揉取汁, 頓服. 治乾霍亂, 卽吐, 神效. 《俗方》
DP	醋
SS	治霍亂. 未得吐下, 飮一二升良.
SS	治轉筋. 取衣絮漬醋, 煮令溫, 裹患處, 冷則易卽愈. 《千金》
DP	牛涎
SS	小兒霍亂, 牛涎 一合, 灌下立效. 《得效》


BB	嘔吐


CC	嘔吐之因
ZZ	內經曰, 諸嘔吐逆衝上, 皆屬於火.
ZZ	胃膈熱甚則爲嘔, 火氣炎上之象也. 《河間》
ZZ	嘔吐噦者, 俱屬於胃, 胃者, 總司也. 以其氣血多少爲異耳. 嘔者, 陽明也. 陽明多血多氣, 故有聲有物, 氣血俱病也. 吐者, 太陽也. 太陽多血少氣, 故有物無聲, 乃血病也. 有食入則吐, 有食已則吐, 以橘紅爲主. 噦者, 少陽也. 少陽多氣少血, 故有聲無物, 乃氣病也. 以半夏爲主. 究其三者之源, 皆因脾氣虛弱, 或因寒氣客胃, 或因飮食所傷而致. 宜以丁香ㆍ藿香ㆍ半夏ㆍ茯苓ㆍ陳皮ㆍ生薑之類主之. 《東垣》
ZZ	濕嘔者, 有物有聲, 食已則嘔. 乾嘔者, 空嘔無物. 總屬陽明, 氣血俱病, 故嘔比吐爲重也. 《入門》
ZZ	劉河間, 謂嘔者火氣炎上, 此特一端耳. 有痰隔中焦, 食不得下者, 有氣逆者, 有寒氣鬱於胃口者, 有食滯心肺之分, 新食不得下而反出者, 有胃中有火與痰而嘔者. 《丹心》
ZZ	嘔家雖有陽明證, 愼不可下, 逆之故也. 《仲景》


CC	脈法
ZZ	寸口脈數, 其人卽吐.
ZZ	寸口脈細而數, 數則爲熱, 細則爲寒, 數爲嘔吐. 《脈經》
ZZ	問曰, 病人脈數, 數爲熱, 當消穀引食而反吐者, 何也. 師曰, 過發其汗, 令陽氣微膈氣虛, 脈乃數, 數爲客熱, 不能消穀, 胃中虛冷, 故吐也. 《仲景》
ZZ	陽脈緊, 陰脈數, 其人食已卽吐.
ZZ	寸緊尺濇, 其人胸滿, 不能食而吐. 《脈經》
ZZ	脈滑爲嘔吐. 《脈訣》
ZZ	嘔吐無他, 寸緊滑數, 微數血虛, 單浮胃薄, 芤則有瘀, 最忌濇弱. 《回春》
ZZ	趺陽脈浮而澁, 浮則爲虛, 澁則傷脾, 脾傷則不磨, 朝食暮吐, 暮食朝吐. 完穀不化, 名曰胃反. 《脈經》
ZZ	脈緊而澁, 其病難治.
ZZ	脈弦者, 虛也. 胃氣無餘, 朝食暮吐, 暮食朝吐. 《脈經》
ZZ	反胃噎膈, 寸緊尺澁. 《回春》
ZZ	噎膈反胃, 脈浮緩者生, 沈澁者死. 脈澁而小, 血不足, 脈大而弱, 氣不足. 《醫鑑》


CC	嘔吐治法
ZZ	嘔吐有冷熱二證, 冷者, 面靑, 手足厥冷, 食久乃吐. 宜加味二陳湯ㆍ丁香安胃湯ㆍ加減理中湯.
ZZ	熱者, 面赤, 手足熱, 食已卽吐. 宜保中湯ㆍ和中桔梗湯ㆍ黃連竹茹湯ㆍ淸熱二陳湯, 或葛根竹茹湯ㆍ加味橘皮竹茹湯.
ZZ	大病後, 胃熱虛煩而嘔者, 竹葉石膏湯方見寒門, 加薑汁服卽止. 《入門》
ZZ	時常口吐淸水, 或冷涎自下涌上者, 脾熱所致也. 二陳湯, 加白朮ㆍ白芍藥ㆍ升麻ㆍ神麴ㆍ麥芽ㆍ乾生薑(土炒)ㆍ芩ㆍ連ㆍ梔子, 或水煎服, 或蒸餠爲丸服. 《入門》
ZZ	肝火出胃, 逆上嘔吐, 宜抑靑丸方見火門.
ZZ	半夏ㆍ橘皮ㆍ生薑, 爲嘔家主藥. 若胃虛而嘔者, 宜推揚穀氣, 四味藿香湯ㆍ加減四君子湯, 主之. 《綱目》
ZZ	久病胃虛嘔吐, 宜藿香安胃散ㆍ藿香平胃散ㆍ比和飮.
ZZ	痰飮嘔吐, 宜茯苓半夏湯ㆍ小半夏湯ㆍ大半夏湯二方見痰門.
ZZ	神朮丸, 治嘔吐淸水如神方見痰門.
ZZ	停水而嘔者, 心下怔忡. 先渴後嘔者, 宜赤茯苓湯方見胸門. 先嘔後渴者, 宜猪苓散. 水入卽吐者, 宜五苓散方見寒門. 《入門》
ZZ	嘔家聖藥是生薑, 千金之說信矣. 然氣逆作嘔, 生薑散之. 痰水作嘔, 半夏逐之. 生薑於寒證最佳, 若遇熱嘔, 不可無烏梅也. 《醫鑑》
ZZ	嘔吐, 宜服薤白粥.
ZZ	嘔家有癰膿, 不須治嘔, 膿盡自愈矣. 《仲景》
DP	加味二陳湯
SS	治胃冷嘔吐. 二陳湯方見痰門 一貼, 加縮砂 一錢, 丁香 五分也. 《丹心》
DP	丁香安胃湯
SS	治嘔吐噦, 胃寒所致. 黃芪 二錢, 吳茱萸ㆍ草豆蔲ㆍ人參ㆍ蒼朮 各一錢, 丁香ㆍ柴胡ㆍ升麻ㆍ當歸身ㆍ陳皮ㆍ甘草(灸) 各五分, 黃柏 二分. 右剉, 作一貼, 水煎服. 《正傳》
DP	加減理中湯
SS	治胃寒冷, 嘔吐淸水, 冷涎, 脈沈遲. 人參ㆍ白朮ㆍ赤茯苓ㆍ乾薑(炮)ㆍ陳皮ㆍ藿香ㆍ丁香ㆍ半夏ㆍ縮砂(硏)ㆍ桂皮 各一錢. 右剉, 作一貼, 入薑 三片, 烏梅 一箇, 水煎服. 《回春》
DP	保中湯
SS	因痰火, 致嘔吐, 不下飮食. 白朮(土炒) 二錢, 黃芩ㆍ黃連(幷土炒)ㆍ藿香ㆍ梔子(薑汁炒) 各一錢, 半夏ㆍ陳皮ㆍ赤茯苓 各八分, 縮砂 三分, 甘草 二分. 右剉, 作一貼, 入薑 三片. 以長流水和黃泥, 澄淸取水煎之去滓, 稍冷頻服. 《醫鑑》
DP	和中桔梗湯
SS	治上焦熱, 食已暴吐, 脈浮而洪. 半夏麴 二錢, 桔梗ㆍ白朮 各一錢半, 陳皮ㆍ厚朴ㆍ枳實ㆍ赤茯苓 各一錢. 右剉, 作一貼, 薑 三片, 水煎取淸, 調木香ㆍ檳榔末 各一錢, 空心服. 三服後吐漸止, 除木香ㆍ檳榔末, 更加白芍藥 二錢, 黃茋 一錢半, 煎服. 《正傳》
DP	黃連竹茹湯
SS	治胃熱嘔吐, 煩渴脈數. 黃連(薑汁炒)ㆍ梔子(炒黑)ㆍ靑竹茹 各一錢, 人參 七分, 白朮ㆍ赤茯苓ㆍ白芍藥ㆍ陳皮ㆍ麥門冬ㆍ甘草 各五分. 右剉, 作一貼, 入棗二梅一, 水煎服. 《回春》
DP	淸熱二陳湯
SS	治痰火嘔吐, 出涎沫. 半夏ㆍ陳皮ㆍ赤茯苓ㆍ甘草ㆍ人參ㆍ白朮ㆍ竹茹ㆍ砂仁ㆍ梔子ㆍ麥門冬 各一錢. 右剉, 作一貼, 入薑三, 棗二, 梅一, 水煎服. 《回春》
DP	葛根竹茹湯
SS	治胃熱嘔吐. 葛根 三錢, 半夏(切薑汁漿水同煮焙乾) 二錢, 甘草 一錢. 右剉, 作一貼, 薑 三片, 棗 二枚, 竹茹 一彈子大. 同煎服. 《丹心》
SS	治酒嘔尤妙. 《入門》
SS	欲知胃中有熱, 手足心皆熱者, 是胃熱也. 《入門》
DP	加味橘皮竹茹湯
SS	治胃熱多渴, 嘔吐不食. 橘皮ㆍ竹茹ㆍ赤茯苓ㆍ枇把葉ㆍ麥門冬ㆍ半夏 各一錢, 人參ㆍ甘草 各五分. 右剉, 作一貼, 薑 三片, 水煎服.
SS	無枇把葉, 則以蜜灸桑白皮代之. 《入門》
DP	四味藿香湯
SS	治胃虛嘔吐, 粥藥不停. 藿香ㆍ人參ㆍ橘皮ㆍ半夏 各二錢. 右剉, 作一貼, 薑三煎服. 《入門》
DP	加減四君子湯
SS	治久病胃弱, 全不納食, 聞食氣卽嘔. 四君子湯方見氣門, 去茯苓, 加人參ㆍ黃茋ㆍ香附子 各一錢. 右剉, 作一貼, 入生薑 三片, 水煎服. 《入門》
DP	藿香安胃散
SS	治脾胃虛弱, 嘔吐飮食不待腐熟. 橘紅 五錢, 人參ㆍ丁香ㆍ藿香 各二錢半. 右爲末, 每取 二錢, 薑 三片, 同煎溫服. 《醫鑑》
DP	藿香平胃散
SS	治同上. 蒼朮 二錢, 藿香ㆍ厚朴ㆍ陳皮 各一錢半, 縮砂ㆍ神麴 各一錢, 甘草(灸) 七分. 右剉, 作一貼, 薑 三片, 棗 二枚, 水煎服. 《東垣》
DP	比和飮
SS	治胃虛嘔吐, 月餘不納水穀, 聞食氣卽嘔, 聞藥亦嘔. 人參ㆍ白朮ㆍ白茯苓ㆍ神麴(炒) 各一錢, 藿香ㆍ陳皮ㆍ縮砂ㆍ甘草 各五分, 陳倉米 一合. 右剉, 作一貼, 先以順流水三升, 泡伏龍肝末, 澄淸取一升半, 入藥及薑三棗二, 同煎至 七分去滓, 稍冷服. 日二三, 遂納而不吐. 別以陳倉米煎湯, 時時啜之, 全愈. 《醫鑑》
DP	茯苓半夏湯
SS	治痰飮停胃, 嘔吐不止. 半夏 二錢, 赤茯苓ㆍ陳皮ㆍ蒼朮ㆍ厚朴 各一錢, 藿香 八分, 縮砂ㆍ乾薑ㆍ甘草(灸) 各五分. 右剉, 作一貼, 入薑三梅一, 水煎服. 《回春》
DP	猪苓散
SS	治先嘔後渴. 嘔吐而思水, 解者, 急與之. 猪苓ㆍ赤茯苓ㆍ白朮 各等分. 右爲末, 每一二錢, 水調服.
SS	一人每嘔水二三椀, 諸藥不效. 但吃井華水一口卽止, 用此藥卽愈. 《仲景》
DP	薤白粥
SS	治嘔最效. 薤白 三莖, 雞子 三箇(去黃), 粟米 三合, 同煮作稀粥. 另用人參一兩細剉, 水一升煎取三合去滓. 右以雞ㆍ薤ㆍ粟粥, 入煖人參湯, 相和攪勻, 頓服卽止. 《得效》


CC	惡心乾嘔
ZZ	惡心者, 欲吐不得吐, 見飮食則心便惡之. 二陳湯方見痰門, 加白豆蔲ㆍ香附子ㆍ縮砂, 煎服. 《入門》
ZZ	惡心者, 欲吐不吐也. 胃口有熱有痰, 二陳湯, 加(薑炒)芩ㆍ連. 《丹心》
ZZ	乾嘔者, 有聲無物也. 乾嘔, 或手足厥冷者, 宜生薑橘皮湯. 《活人》
ZZ	惡心者, 無聲無物, 但心中兀兀然無奈, 欲吐不吐, 欲嘔不嘔. 雖曰惡心, 實非心經之病, 皆在胃口上. 宜用生薑. 又曰, 惡心吐淸水, 胃口有痰有熱有虛, 皆用生薑, 宜生薑半夏湯. 《仲景》
ZZ	乾嘔吐涎沫, 宜半夏乾薑散. 《仲景》
ZZ	胃中素有熱, 惡心乾嘔不止者, 宜梔子竹茹湯. 《醫鑑》
DP	生薑橘皮湯
SS	治乾嘔, 或手足厥冷. 橘皮 四兩, 生薑 八兩. 右剉, 以水七盞煮至三盞, 逐旋微溫呷服. 《活人》
SS	一名陳皮湯, 治乾嘔最妙. 下咽卽愈. 《仲景》
DP	生薑半夏湯
SS	治胸中似喘不喘, 似嘔不嘔, 似噦不噦, 徹心中憒憒然無柰者. 半夏 五錢, 水一盞半煎至半盞, 入薑汁半盞和勻, 緩緩服之. 《仲景》
SS	大凡嘔吐藥, 忌一時頓服, 宜緩緩服. 《入門》
DP	半夏乾薑散
SS	治乾嘔, 吐涎沫. 半夏ㆍ乾薑 各等分, 右麤末, 每取 三錢, 水煎緩緩服. 《仲景》
DP	梔子竹茹湯
SS	治胃熱, 惡心乾嘔不止. 梔子(炒) 三錢, 陳皮 二錢, 靑竹茹 一錢半. 右剉, 作一貼, 水煎, 和薑汁服. 《醫鑑》


CC	食痺吐食
ZZ	食痺, 謂食已, 心下痛陰陰然, 不可名也, 不可忍也. 吐出痛乃止, 此爲胃氣逆而不下行也. 《內經》
ZZ	痛而嘔, 爲寒, 經云, 寒氣客於腸胃, 厥逆上出, 故痛而嘔也. 《綱目》
ZZ	嘔吐而脈弦者, 肝勝于脾也. 由風痰覇絆于脾胃之間, 故惡心欲吐, 飮食不下. 當先實其脾土, 宜茯苓半夏湯ㆍ麥天湯ㆍ白朮茯苓湯ㆍ金花丸ㆍ水煮金花丸. 《東垣》
DP	茯苓半夏湯
SS	治風痰覇絆於脾胃之間, 惡心欲吐, 宜實脾土. 麥芽(炒) 一錢半, 白朮ㆍ白茯苓ㆍ半夏ㆍ神麴(炒) 各一錢三分, 橘紅ㆍ天麻 各一錢. 右剉, 作一貼, 爲麤末, 薑五, 水煎服. 《東垣》
DP	白朮茯苓湯
SS	治同上. 白朮ㆍ白茯苓ㆍ半夏 各三錢, 神麴(炒) 一錢, 麥芽麪 五分. 右剉, 作一貼, 薑 五片, 水煎服. 《東垣》
DP	金花丸
SS	治同上. 半夏(製) 一兩, 檳榔 二錢, 雄黃(水飛) 一錢半. 右爲末, 薑汁漫蒸餠和丸梧子大. 薑湯下三五十丸, 以吐止爲度. 風痰覇絆于脾, 故飮食不下, 用此以治風痰. 《易老》
SS	一名安脾丸. 《入門》
DP	水煮金花丸
SS	治風痰覇絆脾胃, 飮食不下. 白麪 四兩, 半夏ㆍ天南星(幷湯洗), 寒水石(燒) 各一兩, 天麻 五錢, 雄黃 一錢半. 右爲末, 滴水和丸梧子大. 每取百丸, 先煮漿水沸, 下藥煮, 令浮爲度, 漉出, 生薑湯呑下食前. 《易老》
SS	風邪在胃, 翻翻不定, 或鬱酸水全不入食, 宜不換金正氣散方見寒門, 或安脾丸. 不宜輕用參朮. 惟久病脇痛者, 木克土也. 宜六君子湯方見痰門, 加靑皮ㆍ白芍藥ㆍ柴胡ㆍ升麻ㆍ川芎ㆍ砂仁ㆍ神麴, 煎服. 《入門》
DP	麥天湯
SS	治風邪覇絆脾胃有痰, 惡心欲吐. 麥門冬 一錢半, 天麻 一錢三分, 白朮ㆍ白茯苓ㆍ半夏ㆍ神麴ㆍ陳皮 各一錢. 右剉, 作一貼, 薑五, 水煎服. 《入門》


CC	吐病有三
ZZ	氣爲上膈, 屬上焦. 食已暴吐者, 今世謂之嘔吐也.
ZZ	食飮入而還出, 爲下膈. 食晬時乃反出之, 屬中下二焦.
ZZ	朝食暮吐, 暮食朝吐, 今世謂之膈氣反胃也. 《綱目》
ZZ	吐有三因, 乃氣積寒也. 皆從三焦論之. 上焦在胃口, 上通天氣, 主納而不出. 中焦在中脘, 上通天氣, 下通地氣, 主腐熟水穀. 下焦在臍下, 下通地氣, 主出而不納.
ZZ	上焦吐者, 皆從於氣, 氣者, 天之陽也. 其脈浮而洪, 其證食已暴吐, 渴欲飮水, 大便燥結, 氣上衝胸而發痛. 其治當降氣和中.
ZZ	中焦吐者, 皆從於積. 有陰有陽, 食與氣相假爲積而痛. 其脈浮而弦, 其證或先吐而後痛, 或先痛而後吐. 治法當以小毒藥去其積. 木香ㆍ檳榔和其氣宜紫沈丸消積.
ZZ	下焦吐者, 皆從于寒, 地道也. 其脈沈而遲, 其證朝食暮吐, 暮食朝吐, 小便淸利, 大便秘而不通. 治法, 宜以毒藥通其閉塞, 溫其寒氣, 大便漸通. 復以中焦藥和之, 不令大府結閉而自安也. 《易老》


CC	噎膈反胃病因
ZZ	內經曰, 三陽結, 謂之膈. 註曰, 三陽者, 大小腸俱熱結也. 盖小腸熱結則血脈燥, 大腸熱結則不能便, 膀胱熱結則津液涸, 三陽熱結, 脈必洪數有力, 前後閉塞. 下旣不通, 必反而上行, 所以噎食不下, 縱下復出, 乃陽火上行而不下降也. 《入門》
ZZ	內經曰, 少陽所至, 爲嘔涌溢食不下, 此理明矣. 《入門》
ZZ	又曰, 食不下者, 胃脘隔也. 《入門》
ZZ	血液俱耗, 胃脘乾槁, 其槁在上. 近咽之下, 水飮可行, 食物難入, 間或可入, 入亦不多, 名之曰噎. 其槁在下, 與胃相近, 食雖可入, 難盡入胃, 良久復出, 名之曰膈, 亦曰反胃. 大便秘少, 若羊屎然, 名雖不同, 病出一體.
ZZ	其槁在賁門, 食下則胃脘當心而痛, 須臾吐出, 食出痛乃止, 此上焦之噎膈也. 或食物可下, 難盡入胃, 良久復出, 其槁在幽門, 此中焦之噎膈也. 其或朝食暮吐, 暮食朝吐, 其槁在闌門, 此下焦之噎膈也. 《丹心》
ZZ	飮食不下而大便不通, 名曰膈噎. 膈者, 有拒格之意, 卽膈食反胃也. 《入門》
ZZ	噎膈有五. 五膈者, 憂ㆍ恚ㆍ寒ㆍ熱ㆍ氣也. 在心脾之間, 上下不通, 或結於咽喉, 時覺有所妨碍, 吐之不出, 嚥之不下, 由氣鬱痰結而然. 五噎者, 憂ㆍ食ㆍ勞ㆍ氣ㆍ思也. 飮食卒然阻滯而不下. 反胃也, 膈也, 噎也, 受病皆同. 《醫鑑》
ZZ	張雞峯曰, 噎當是神思間病, 惟內觀自養, 可以治之, 其言深中病情. 《丹心》
ZZ	膈噎之證, 不屬虛, 不屬實, 不屬冷, 不屬熱, 乃神氣中 一點病耳. 《醫林》
ZZ	噎病皆生於血枯, 血枯則燥矣. 得病情合經旨者, 丹溪一人而已. 《綱目》


CC	噎膈反胃治法
ZZ	噎病生於血乾, 夫血者陰氣也. 陰主靜, 內外兩靜, 則藏府之火不起, 而金水二氣有養, 陰血自生, 腸胃津液傳化合宜, 何噎之有.
ZZ	曰, 胃脘乾槁, 果可治乎. 曰, 古方用人參以補肺, 御米以解毒, 竹瀝以淸痰, 乾薑以養血, 粟米以實胃, 蜜以潤燥, 薑以去穢, 正是此意.
ZZ	噎膈反胃, 大率屬血虛, 氣虛, 有痰, 有熱. 血虛四物湯, 氣虛四君子湯, 痰用二陳湯, 熱用解毒湯卽黃連解毒湯. 氣血俱虛, 八物湯主之. 必和以童便ㆍ竹瀝ㆍ韭汁ㆍ薑汁. 且多飮牛羊乳爲上策, 但不可以人乳代之, 盖有七情烹飪之火故也. 切不可用香炒藥, 宜薄滋味.
ZZ	飮酒者, 加砂糖ㆍ驢尿入內服, 以防生蟲. 《丹心》
ZZ	噎膈, 宜用平鯽丸ㆍ神仙奪命丹ㆍ丁香透膈湯ㆍ五膈寬中散ㆍ棗肉平胃散方見內傷ㆍ瓜蔞實丸ㆍ神奇散ㆍ當歸養血湯ㆍ生津補血湯ㆍ聖灰散ㆍ八仙膏.
ZZ	反胃, 宜用硫汞丸ㆍ狗米平胃丸ㆍ杵糠丸ㆍ九仙奪命丹ㆍ順氣和中湯ㆍ安中調氣丸ㆍ回生養胃丹ㆍ定生丹ㆍ安胃湯ㆍ太倉丸ㆍ奪命丹ㆍ附子散. 《諸方》
DP	平鯽丸
SS	治膈氣不食. 大鯽魚 一箇, 去腸留鱗. 以大蒜切片塡魚腹內, 濕紙包, 黃泥固濟, 慢火煨熟. 去鱗骨, 入平胃散末, 杵丸梧子大. 每三五十丸, 空心, 米飮呑下. 《入門》
DP	神仙奪命丹
SS	治氣鬱嘔吐, 或噎食不下. 百草霜(硏) 五錢, 雄黃ㆍ鵬砂 各二錢, 乳香 一錢半, 菉豆ㆍ黑豆 各四十九粒. 右爲末, 烏梅 三十箇, 水浸去核取肉, 和藥末擣勻彈子大. 朱砂 二錢爲衣. 每噙一丸, 以茶泡熱餠壓下, 良久不吐, 乃藥之效. 若吐, 再噙化一丸服. 忌油膩鹽醋怒氣. 《入門》
SS	一名二豆回香丹. 《回春》
DP	丁香透膈湯
SS	治五噎十膈, 痞塞不通. 白朮 一錢一分, 甘草 九分, 人參ㆍ白茯苓ㆍ縮砂ㆍ香附子 各七分, 沈香ㆍ藿香ㆍ陳皮ㆍ厚朴 各五分, 丁香ㆍ木香ㆍ麥芽ㆍ靑皮ㆍ肉豆蔲ㆍ白豆蔲 各三分, 草果ㆍ神麴ㆍ半夏 各二分. 右剉, 作一貼, 薑三棗二, 水煎服. 《入門》
SS	十膈者, 冷ㆍ風ㆍ氣ㆍ伏ㆍ熱ㆍ悲ㆍ憂ㆍ水ㆍ食ㆍ喜也. 《綱目》
DP	五膈寬中散
SS	治五膈食不下. 厚朴ㆍ香附子 各一錢半, 甘草 五分, 靑皮ㆍ陳皮ㆍ丁香ㆍ縮砂 各四分, 木香 三分, 白豆蔲 二分. 右爲麤末, 入薑 三片, 鹽少許, 水煎服. 《綱目》
DP	瓜蔞實丸
SS	治噎膈, 胸膈痞痛徹背, 喘急妨悶. 瓜蔞實ㆍ枳殼ㆍ半夏(製)ㆍ桔梗 各一兩. 右爲末, 薑汁米糊和丸梧子大. 每五七十丸, 薑湯呑下. 《正傳》
DP	神奇散
SS	治噎膈反胃, 血虛有火, 三陽枯竭. 當歸ㆍ川芎ㆍ白芍藥ㆍ生地黃(幷酒炒)ㆍ陳皮ㆍ縮砂ㆍ半夏ㆍ白茯苓ㆍ白朮(土炒)ㆍ香附子ㆍ枳實ㆍ烏梅肉ㆍ藿香ㆍ赤茯苓ㆍ檳榔ㆍ木通ㆍ猪苓ㆍ黃芩(炒)ㆍ黃柏(人乳炒)ㆍ知母(人乳炒)ㆍ赤芍藥ㆍ天門冬ㆍ麥門冬ㆍ甘草 各五分. 右剉, 作一貼, 水煎服. 《醫鑑》
DP	當歸養血湯
SS	治老人痰結血枯成膈噎. 當歸ㆍ白芍藥(炒), 熟地黃ㆍ白茯苓 各一錢, 黃連(以吳茱萸同炒去茱萸) 八分, 貝母(炒)ㆍ瓜蔞仁ㆍ枳實ㆍ陳皮ㆍ厚朴ㆍ香附子ㆍ川芎ㆍ蘇子 各七分, 沈香 五分(水磨取汁). 右剉, 作一貼, 薑一棗二, 水煎. 入沈香汁ㆍ竹瀝, 調服. 《回春》
DP	生津補血湯
SS	治年少人噎膈, 乃胃脘血燥不潤, 故便閉塞而食不下. 當歸ㆍ白芍藥ㆍ熟地黃ㆍ生地黃ㆍ白茯苓 各一錢, 枳實ㆍ陳皮ㆍ黃連(炒)ㆍ蘇子ㆍ貝母 各七分, 縮砂ㆍ沈香(水磨取汁) 各五分. 右剉, 作一貼, 薑一棗二, 水煎, 入沈香汁調服. 《回春》
DP	聖灰散
SS	治噎食病, 及回食病回食者, 食下卽吐也. 取初出窰石灰, 投入鍋中, 滾水中化開, 去渣, 止用淸水煮乾炒黃色爲度. 黃色難得, 牙色卽可. 用罐收貯封口, 勿令泄氣, 過一二年則無用矣. 凡人年四十餘壯健者, 用四分. 年老氣弱, 只用 二分或 三分. 好燒酒調服 一二鍾, 能飮者 三四鍾, 或吐出蟲, 或下蟲, 其病卽愈. 如不吐不下, 遇發再服, 自痊. 《回春》
DP	八仙膏
SS	治噎食. (生)藕汁ㆍ(生)薑汁ㆍ(生)梨汁ㆍ(生)蘿葍汁ㆍ甘蔗汁無則砂糖代之ㆍ白果汁卽銀杏ㆍ竹瀝ㆍ蜂蜜 各一盞. 右和勻, 盛飯甑蒸熟, 任意食之. 《回春》
DP	硫汞丹
SS	治反胃吐逆. 水銀 八錢, (生)硫黃(末) 二錢, 同入銚內, 慢火化開, 柳枝拌炒. 有焰起, 以醋洒之, 候結成砂子, 再硏爲末. 以粽尖拌丸菉豆大. 生薑橘皮湯下三五十丸. 《入門》
DP	狗米平胃丸
SS	治反胃, 諸藥不效. 黃雄犬一口餓數日, 用生粟米飼之, 取其糞中來, 淘淨, 用韭白煎湯, 煮作粥, 臨熟, 入沈香 二錢, 平胃散末和勻得所, 作丸梧子大. 每五七十丸, 陳米飮下. 《入門》
DP	杵糠丸
SS	治五膈. 杵頭糠ㆍ牛轉草 各半斤, 糯米 一斤. 爲末, 取黃母牛口中涎, 和砂糖三兩, 爲丸芡實大. 入鍋內, 慢火煮熟食, 日二次. 《入門》
SS	一名奪命丸. 《正傳》
DP	九仙奪命丹
SS	治反胃噎食, 其效如神. 枳殼 二兩, 白礬(枯) 一兩, 半夏ㆍ厚朴(幷薑製) 各五錢, 木香ㆍ南星(薑製) 各二錢, 人參ㆍ甘草 各一錢, 豆豉(硏過) 一兩. 右爲末, 夜晴露過, 以人參厚朴煎湯調糊作餠如小錢大. 慢火焙乾. 每一餠嚼碎, 以薑湯調平胃散送下. 忌生冷酒麪. 《活心》
DP	順氣和中湯
SS	治嘔吐反胃, 嘈雜呑酸, 噎膈吐痰水, 心腹刺痛. 陳皮(鹽水炒)ㆍ香附子(醋炒)ㆍ梔子(薑汁炒黑) 各一錢, 白朮(土炒) 八分, 白茯苓 七分, 半夏ㆍ神麴ㆍ黃連(薑汁浸曬乾, 猪膽汁拌炒) 各六分, 枳實 五分, 縮砂 三分, 甘草(灸) 二分. 右剉, 作一貼, 入薑三, 長流水入黃土泥攪, 澄淸水煎. 入竹瀝ㆍ童便ㆍ薑汁溫服. 《醫鑑》
DP	安中調氣丸
SS	治反胃, 及痰氣. 白朮(土炒)ㆍ香附子(長流水浸三日炒黃) 各三兩, 陳皮 二兩, 半夏(製油炒)ㆍ白茯神ㆍ枳實ㆍ神麴(炒), 黃連(薑汁浸, 猪膽汁拌炒) 各一兩, 白芍藥 八錢, 蘇子(炒)ㆍ蘿葍子(炒) 各六錢, 川芎ㆍ當歸(酒洗), 白豆蔲(炒) 各五錢, 甘草(灸) 三錢, 木香 一錢. 右爲末, 以竹瀝ㆍ薑汁打神麴爲糊, 和丸菉豆大. 白湯下一百丸. 《醫鑑》
DP	回生養胃丹
SS	治脾土虛寒, 聚成痰涎, 以致大便燥澁, 小便赤而多, 嘔吐酸水, 漸成反胃, 結腸之證. 蒼朮(換泔浸六日)ㆍ蓮肉(酒浸) 各四兩, 取獖猪肚 一箇, 以壁土揉擦洗淨, 入蒼蓮綿縫, 好酒煮爛, 擣細捏作小餠烘乾, 南星(細切薑汁浸一宿, 伏龍肝同炒去土)ㆍ半夏(湯洗醋浸七日蒸熟)ㆍ橘紅(伏龍肝同炒去土)ㆍ粟米(薑汁浸蒸焙) 各四兩, 人參ㆍ白朮ㆍ白茯苓ㆍ厚朴ㆍ蓬朮ㆍ三稜(二味幷醋炒)ㆍ蓽澄茄ㆍ縮砂ㆍ白豆蔲ㆍ穀芽(炒)ㆍ麥芽(炒), 甘草 各一兩, 丁香ㆍ木香ㆍ沈香 各五錢. 右爲末, 稀麪糊和丸梧子大. 米飮呑下六七十丸. 《醫鑑》
DP	定生丹
SS	治反胃, 定生死. 雄黃ㆍ朱砂ㆍ乳香ㆍ半夏ㆍ木香ㆍ肉豆蔲ㆍ百草霜爲衣 各三錢, 沈香 一錢, 阿魏, 䃃砂 各五分, 菉豆 四十粒, 烏梅 四十箇(湯泡去核). 右爲末, 以烏梅肉和擣作丸彈子大. 百草霜爲衣, 陰乾, 每一丸, 噙化嚥下, 以薑湯漱口, 復以陳麥餠火燒熟, 細嚼壓下. 噙藥卽燃官香一炷, 如香盡藥未化者, 難治, 藥先化, 香未盡者, 可愈. 《醫鑑》
DP	安胃湯
SS	治反胃. 白朮ㆍ白茯苓ㆍ山藥(炒), 當歸ㆍ陳皮ㆍ半夏ㆍ藿香 各一錢, 黃連(薑汁炒)ㆍ蓮肉 各八分, 人參ㆍ縮砂 各五分, 甘草 三分. 右剉, 作一貼, 入薑三棗二, 烏梅一, 水煎服. 《回春》
DP	太倉丸
SS	治反胃噎膈. 白豆蔲ㆍ縮砂 各二兩, 陳倉米 一升(黃土炒去土). 右爲末, 薑汁和丸梧子大. 薑湯下百丸. 《回春》
DP	奪命丹
SS	治反胃. 有起死回生之功. 裘 一箇, 麝香 一分, 孩兒茶 二分, 金絲黃礬 三分, 朱砂(春二分, 夏四分, 秋六分, 冬八分). 裘乃土糖裘, 卽蜣蜋所轉之彈, 凡糞土之下皆有. 用彈中有白蟲者, 如指大, 如蠐螬一樣. 장彈小破一點, 盖住火煆過大黃色存性, 不要燒焦了. 入藥內, 幷彈共爲末, 燒酒調, 空心服. 如覺飢, 用小米煮粥, 漸漸少進, 一日二三次, 不可多吃, 一日進一椀半足矣. 多進則病復, 不可治矣. 忌生冷, 厚味, 葱蒜, 酒麪, 氣惱. 五十以後, 一二服卽效. 《回春》
DP	附子散
SS	治反胃. 大附子 一箇, 坐於磚上, 回面着火漸逼, 淬入生薑汁中, 又灸又淬之, 可盡汁半椀許. 擣爲末, 粟米飮調下 一錢, 不過三服差. 或加丁香 一錢, 同爲末. 《入門》


CC	嘔吐噎嗝反胃宜通大便
ZZ	病人欲吐者, 切不可下, 逆之故也. 《仲景》
ZZ	陽明之氣, 下行則順, 今逆而上行, 謹不可泄, 固也. 然嘔吐者, 每每大便秘結, 上下壅遏, 氣不流行, 盍思所以區畫而利導之. 《直指》
ZZ	陰虛, 邪氣逆上, 窒塞嘔噦, 不足之病也. 此地道不通, 當用生地黃ㆍ當歸ㆍ桃仁ㆍ紅花, 兼用甘草, 微加大黃ㆍ芒硝, 以通其閉, 大便利則嘔吐噦自止矣. 《東垣》
ZZ	嘔吐證, 忌用利藥, 此言其常. 只嘔吐而大小便不秘澁者, 利藥所當忌也. 若大小腸膀胱熱結不通, 上爲嘔吐隔食, 若不用利藥開通發泄, 則嘔吐何由而止乎. 古人用三一承氣湯, 正是此意. 《丹心》
ZZ	通利大便, 以開下焦之壅塞, 宜用紫沈丸ㆍ厚朴丸ㆍ附子丸ㆍ人參利膈丸ㆍ三一承氣湯ㆍ四子調中湯ㆍ香白元ㆍ大黃湯ㆍ潤腸膏. 《諸方》
ZZ	嘔吐家, 多大便秘結. 虛冷者, 用蘇感元, 溫而利之方見大便. 若大便熱結, 用蜜導法方見大便, 或猪膽汁和醋灌入下部妙. 《直指》
DP	紫沈丸
SS	治中焦吐食, 由食積與寒氣相格, 故吐而疼, 此主之. 陳皮 五錢, 半夏麴ㆍ代赭石ㆍ縮砂ㆍ烏梅肉 各三錢, 丁香ㆍ檳榔 各二錢, 沈香ㆍ木香ㆍ杏仁ㆍ白朮 各一錢, 白豆蔲ㆍ巴豆霜 各五分. 右爲末, 醋糊和丸黍米大. 每五十丸, 薑湯下.
SS	一法, 橘皮 一箇(去白), 生薑 一塊(煨), 熟煎湯下紫沈丸百丸, 一日二服. 後大便通不吐, 則止. 《易老》
DP	厚朴丸
SS	治同上. 方與萬病紫菀丸同方見積聚. 每服三丸或五丸, 薑湯下. 《東垣》
DP	附子丸
SS	治下焦吐食, 朝食暮吐, 暮食朝吐, 大便不通. 附子(炮) 五錢, 巴豆霜 一錢, 砒礵 半錢. 右硏極細, 熔黃蠟爲丸梧子大. 每一二丸, 冷水送下, 下利爲度. 利後更服紫菀丸, 常服一丸, 勿令再閉. 《保命》
DP	人參利膈丸
SS	治噎膈, 大便燥結, 喘滿壅塞, 治膈氣之聖藥也. 人參ㆍ當歸ㆍ藿香ㆍ枳殼ㆍ大黃ㆍ厚朴ㆍ甘草 各一兩, 木香ㆍ檳榔 各七錢半. 右爲末, 水丸梧子大. 白湯下五七十丸. 《綱目》
DP	三一承氣湯
SS	治嘔吐, 大便秘, 三陽結而不通, 上爲噎膈反胃. 方見寒門《河間》
DP	四子調中湯
SS	治反胃痰盛二便澁. 半夏 二錢, 桃仁 一錢半, 香附子ㆍ枳實ㆍ瓜蔞仁ㆍ蘇子(炒)ㆍ白芥子(炒) 各一錢, 黃連(薑汁炒) 七分, 靑皮ㆍ陳皮ㆍ沈香ㆍ白茯苓ㆍ木通ㆍ芒硝 各五分. 右剉, 作一貼, 水煎, 入芒硝攪勻, 空心服. 《醫鑑》
DP	香白元
SS	治痰涎壅盛, 嘔吐不止, 大便澁滯. 靑州白元子方見風門, 與靑木香元方見氣門. 右等分作丸, 薑湯下三十丸. 《得效》
DP	大黃湯
SS	治冷涎反胃. 其候欲發時, 先流冷涎, 次則吐食, 此乃勞證, 治不早, 死在朝夕. 大黃(一兩, 生薑自然汁半盞, 灸大黃令燥, 淬入薑汁中, 如此淬汁盡. 切焙爲末) 每二錢, 陳米 一撮, 葱白 二莖. 水一盞煎至七分. 先食葱白, 次服藥, 不十日去根. 《本草》
SS	凡膈噎大便燥結, 用大黃ㆍ乃急則治標之法也. 仍用四物湯, 加童便ㆍ韭汁ㆍ竹瀝, 多服爲妙. 《正傳》
DP	潤腸膏
SS	治膈噎反胃甚捷. (新採)威靈仙 四兩(搗取汁), 生薑 四兩(取汁), 眞麻油 二兩, 白砂蜜 四兩(煉去沫). 右同入銀石器內, 慢火煎如餳, 時時以匙挑食之. , 一料決效. 《正傳》


CC	難治不治證
ZZ	嘔吐脈弱, 小便自利, 身微熱而厥者, 虛極難治. 《脈經》
ZZ	凡吐如淸菜汁者死. 此是乍然嘔吐, 非反胃比也. 《入門》
ZZ	噎膈反胃證, 年高者不治. 年五十以上者不治
ZZ	糞如羊屎者, 不治. 大腸無血故也
ZZ	不淡飮食, 不斷房室者, 不治.
ZZ	氣血俱虛者, 則口中多出沫, 但見沫多出者, 必死. 《丹心》
ZZ	反胃吐白沫者, 可治, 吐黃沫者, 不可治. 《種杏》


CC	單方
XX	凡三十種. 有螺泥丸.
DP	黃丹
SS	治反胃. 黃丹 一兩, 白礬 二兩, 同入罐內, 火煆放冷爲末, 蒸餠和丸梧子大. 溫酒下五丸至七丸. 《綱目》
DP	黑鉛
SS	吐蟲而嘔者, 黑鉛(炒成灰)ㆍ檳榔 等分 爲末, 空心, 米飮調下. 《丹心》
DP	滑石
SS	治反胃積飮. 滑石末, 生薑(自然汁澄淸白脚), 和丸, 時時服之. 《丹心》
SS	暴吐逆, 滑石末, 溫水服 二錢妙. 《本草》
DP	赤石脂
SS	治痰飮吐水, 成反胃. 石脂水飛每一錢, 空心, 以水酒任下, 加至 二三錢. 無則以好赤土代之. 《本草》
DP	人參
SS	治反胃垂死者. 人參末 三錢, 薑汁 五合, 粟米 一合, 煮粥, 空心, 食之. 《入門》
SS	又人參剉 二兩, 水煎頓服. 日再. 《本草》
DP	生薑
SS	凡嘔吐, 皆因氣逆. 故用生薑之辛以散之.
SS	反胃嘔吐, 生薑汁煮粟米粥食之.
SS	乾嘔, 服薑汁一升卽差. 《本草》
DP	半夏
SS	凡嘔噦, 用半夏者, 散結氣也.
SS	反胃嘔吐, 半夏 一兩(製), 生薑 二兩(剉), 分二貼, 水煎服. 《本草》
SS	嘔家, 用半夏以去其水. 水去則嘔自止. 《金匱》
DP	蘆根
SS	治乾嘔噦, 及五噎煩悶. 蘆根 五兩, 水煎頓服一升, 不過三升卽差. 《本草》
DP	竹茹
SS	主嘔啘. 取靑竹茹一升, 水煎頓服.
SS	嘔噦用竹茹者, 澁胃解煩也. 《入門》
DP	鯽魚
SS	治反胃. 取大鯽魚, 去腸留膽. 入綠礬滿腹, 以火灸焦爲末. 每一錢, 米飮下, 日三. 《綱目》
SS	諸魚灰, 幷主哽噎. 《本草》
DP	蚌蛤粉
SS	治反胃吐食. 取爛粉, 米飮下 一二錢.
SS	蜆爛殼ㆍ馬刀爛殼ㆍ田螺爛殼, 幷主反胃. 燒灰和飮服. 《本草》
DP	蝟
SS	主反胃吐逆. 取肉, 淹五味, 灸食. 皮燒灰, 和酒服, 亦可煮汁飮. 《本草》
DP	橘皮
SS	治反胃嘔吐. 橘皮, 用日照西方壁土末同炒香, 取皮爲末, 每二錢, 淡薑湯煎服. 《直指》
DP	木瓜
SS	止嘔逆. 煮汁飮之佳. 生薑同煎服尤妙.
SS	榠樝, 去惡心乾嘔. 煎服之. 《本草》
DP	葡萄根
SS	止嘔噦. 濃煎取汁, 細細飮之佳. 《本草》
DP	獼猴桃
SS	治熱壅反胃. 取汁和薑汁服之.
SS	藤汁至滑, 主胃閉吐逆. 煎取汁, 和薑汁服之甚佳. 《本草》
DP	杵頭糠
SS	主噎食不下, 咽喉塞. 取細糠, 蜜丸彈子大. 含化嚥之.
SS	又細糠 一兩, 白粥淸調服. 《入門》
DP	罌子粟
SS	治反胃, 食不下. 和竹瀝煮作粥食之, 大佳. 《本草》
DP	蓴
SS	和鯽魚作羹食之. 主反胃, 食不下, 止嘔. 《本草》
DP	老牛口中涎
SS	主反胃, 噎膈. 取少許, 和水服之, 終身不噎.
SS	口中齝丑之切草ㆍ絞取汁服, 止噎. 《本草》
DP	驪尿
SS	主反胃, 吐不止朝夕, 垂絶. 取熱尿, 服 二合, 再服便定, 七日永差. 稍有毒, 不可多服. 《本草》
DP	牛乳
SS	治反胃噎膈要藥. 韭汁 二盞, 牛乳 一盞, 竹瀝 半盞, 童便 一盞, 生薑 半兩(取汁). 右和勻頓服. 《醫鑑》
SS	一人, 病反胃大便燥, 此精血耗竭也. 先以甘蔗汁, 煮六君子湯方見痰門, 加附子ㆍ大黃服, 且令飮牛乳, 勿食諸物半月, 大便潤而愈. 《丹心》
DP	田螺
SS	治反胃. 大田螺多取, 新水養之, 待吐出泥, 澄去淸水. 以灰鋪篩上, 用皮紙覆灰上, 傾此泥於紙上, 待半乾作丸梧子大. 每三十丸, 藿香湯呑下, 立愈. 名曰螺泥丸. 其螺放於水中, 殺食無效. 《綱目》
DP	螃蛤
SS	治反胃噎膈. 取螃蛤洗淨, 入水中高四指, 以香油小酒鍾入水中, 二指捻白麪撒水上, 涎卽出. 次日, 去蛤留水, 曬乾, 涎爲末, 每服 五分, 淡燒酒調下卽效. 《醫鑑》
DP	馬剝兒
SS	一名馬匏兒, 卽王瓜也. 治噎膈反胃. 燒存性爲末, 每一錢, 和棗肉ㆍ平胃散 二錢, 溫酒調服, 食則可下. 然後隨證調理.
SS	一方, 只燒存性, 米飮調服 二錢. 《正傳》
DP	炊乾飯
SS	治膈噎久, 不納穀. 取隔年炊乾飯, 以急流順水煮爛, 取汁時時飮之. 待能食以藥調治. 《正傳》
DP	雞穀袋
SS	治噎. 取袋不以多少, 不可失包內一物, 用泥固濟, 火煆存性. 每袋 一箇, 入薑炒香附末 半兩, 神麴糊和丸梧子大. 薑湯呑下, 空心. 《綱目》
DP	猫胎衣
SS	治反胃. 取猫生子胎衣, 陰乾燒爲末, 酒調服, 甚效. 猫生子, 急取之. 稍遲則猫食之矣. 《種杏》
DP	狗膽
SS	治反胃吐黃沫. 辰砂 一兩, 大黃 二兩, 爲末, 狗膽浸二日, 乾再爲末, 麪糊和丸梧子大. 空心, 鹽湯下三十丸. 《種杏》
DP	蝎虎
SS	治噎食反胃. 取活蝎虎 一箇, 入燒酒內浸七日, 火上溫之, 去蝎虎飮酒卽愈.
SS	又雄雞, 餓一日, 却取蝎虎切爛, 與雞喫, 取其糞, 焙乾爲末, 每一錢, 燒酒調下. 《回春》


CC	鍼灸法
ZZ	嘔吐無度, 幷乾嘔不止, 尺澤ㆍ大陵, 皆灸三壯, 又灸乳下 一寸, 三十壯. 又灸間使三十壯. 若四肢厥冷, 脈沈絶, 灸間使, 便通, 此回生起死之法. 《得效》
ZZ	善嘔, 嘔有苦者, 邪在膽, 逆在胃, 取三里ㆍ陽陵泉. 《內經》
ZZ	吐食不化, 取上脘, 中脘, 下脘. 《東垣》
ZZ	反胃神效, 膏肓兪, 灸百壯, 亶中ㆍ三里, 各灸七壯. 《回春》
ZZ	又取勞宮ㆍ中魁ㆍ腕骨ㆍ心兪ㆍ中脘. 《綱目》
ZZ	今日食, 明日吐, 取心兪ㆍ膈兪ㆍ亶中ㆍ巨闕ㆍ中脘. 《綱目》
ZZ	五噎五膈, 取天突ㆍ亶中ㆍ心兪ㆍ上脘ㆍ中脘ㆍ下脘ㆍ脾兪ㆍ胃兪ㆍ通關ㆍ中魁ㆍ大陵ㆍ三里. 《綱目》
ZZ	反胃, 灸肩井三壯卽愈, 乃神灸也. 《回春》
ZZ	又取水分ㆍ氣海, 灸之. 《資生》


BB	咳嗽


CC	咳嗽病因
ZZ	內經曰, 人感於寒, 微則爲咳, 甚者爲泄爲痛.
ZZ	秋傷於濕, 冬生咳嗽. 又曰, 秋傷於濕, 上逆而咳, 發爲痿厥. 《內經》
ZZ	形寒飮冷則傷肺, 肺傷則咳嗽. 《難經》
ZZ	秋傷於濕, 冬必咳嗽者. 盖秋傷於濕, 積於脾也. 大抵素秋之氣, 宜淸而肅, 若反動之, 則氣必上衝而爲咳嗽, 甚則動脾濕, 而爲痰也. 是知脾無留濕, 則雖傷肺氣亦不爲痰. 若有痰而寒少熱多, 故咳嗽. 咳嗽非專主乎肺病. 以肺主皮毛而司於外, 故風寒先能傷之也. 經曰, 五藏六府, 皆能使人咳, 非獨肺也. 各以其時主之, 而受病焉. 非其時則傳以與之也. 所病不等, 寒燥濕風火皆能令人咳. 惟濕病痰飮入胃, 留之而不行, 上入於肺則爲嗽. 假令濕在心經, 謂之熱痰, 濕在肝經, 謂之風痰, 濕在肺經, 謂之氣痰, 濕在腎經, 謂之寒痰, 所治不同, 各隨證用藥. 《河間》
ZZ	咳謂無痰而有聲, 肺氣傷而不淸也. 嗽, 謂無聲而有痰, 脾濕動而爲痰也. 咳嗽者, 有痰而有聲, 因傷肺氣動於脾濕, 故咳而兼嗽也. 《河間》
ZZ	咳者, 聲咳之咳, 俗謂之嗽者, 是也. 肺主氣. 形寒飮冷則傷之, 使氣上而不下, 逆而不收, 衝擊膈咽, 令喉中淫淫如痒, 習習如梗, 是冷嗽. 甚者, 續續不已, 連連不息, 坐臥不安, 言語不竟, 動引百骸, 聲聞四隣矣. 《明理》


CC	脈法
ZZ	咳嗽所因浮風緊寒, 數熱細濕房勞濇難. 右關濡者飮食傷脾, 左關弦短疲極肝衰. 浮短肺傷法當咳嗽, 五藏之嗽 各視本部. 浮緊虛寒沈數實熱, 洪滑多痰弦澁少血. 形盛脈細不足以息, 沈小伏匿皆是死脈. 惟有浮大而嗽者生, 外證內脈參考秤停. 《脈訣》
ZZ	關上脈微, 爲咳.
ZZ	脈弦或緊, 爲寒.
ZZ	脈浮爲風.
ZZ	脈細爲濕.
ZZ	脈數爲熱.
ZZ	脈沈爲留飮.
ZZ	沈數爲實熱.
ZZ	洪滑爲多痰.
ZZ	脈浮軟者生, 沈小伏匿者死. 《正傳》
ZZ	喘急脈沈, 肺脹停水, 氣逆塡胸, 脈必伏取, 沈而實滑, 身溫易愈, 身冷脈浮, 尺濇難補. 《回春》
ZZ	喘脈滑而浮者生, 澁而數者死. 大抵宜浮遲, 不宜急數. 《正傳》
ZZ	喘鳴肩息者, 脈實大也. 緩則生, 急則死. 《內經》
ZZ	喘脈滑而手足溫者生, 脈濇而手足寒者死. 數者亦死, 爲其形損故也. 《脈經》
ZZ	咳逆, 脈浮而緩者, 易治.
ZZ	弦急而按之不鼓者, 難治.
ZZ	脈結或促或微, 皆可治.
ZZ	脈代者危.
ZZ	右關脈弦者, 木乘土位, 難治. 《正傳》
ZZ	咳逆上氣脈散者, 死散卽數脈也, 咳逆脈數, 爲火刑金, 必死. 《入門》
ZZ	咳唾膿血, 脈數虛爲肺痿, 數實爲肺癰. 《仲景》
ZZ	肺痿唾血, 脈緊强者死, 滑者生. 《脈經》
ZZ	寸數虛澁, 肺痿之形. 《脈訣》


CC	咳嗽雖屬肺亦有臟腑之異
ZZ	內經曰, 咳嗽上氣, 厥在胸中, 過在手陽明大腸太陰肺.
ZZ	帝曰, 肺之令人咳, 何也. 岐伯對曰, 五藏六府, 皆令人咳, 非獨肺也. 帝曰, 願聞其狀. 岐伯曰, 皮毛者, 肺之合也. 皮毛先受邪氣, 邪氣以從其合也. 其寒飮食入胃, 從肺系上至於肺則肺寒, 肺寒內外合邪, 因而客之則爲肺咳. 五藏 各以其時受病, 非其時, 則 各傳以與之. 乘秋則肺先受邪, 乘春則肝先受之, 乘夏則心先受之, 乘至陰則脾先受之, 乘冬則腎先受之. 帝曰, 何以異之. 岐伯曰, 肺咳之狀, 咳而喘息有音, 甚則唾血. 心咳之狀, 咳則心痛, 喉中吤吤如梗狀, 甚則咽腫喉痺. 肝咳之狀, 咳則兩脇下痛, 甚則不可以轉, 轉則兩胠下滿. 脾咳之狀, 咳則右胠下痛, 陰陰引肩背, 甚則不可以動, 動則咳劇. 腎咳之狀, 咳則腰背相引而痛, 甚則咳涎. 帝曰, 六府之咳, 奈何, 安所受病. 岐伯曰, 五臟之久咳, 乃移於六府. 脾咳不已, 則胃受之, 胃咳之狀, 咳而嘔, 嘔甚則長蟲出. 肝咳不已, 則膽受之, 膽咳之狀, 咳嘔膽汁. 肺咳不已, 則大腸受之, 大腸咳狀, 咳而遺矢. 心咳不已, 則小腸受之, 小腸咳狀, 咳而失氣. 腎咳不已, 則膀胱受之, 膀胱咳狀, 咳而遺尿. 久咳不已, 則三焦受之, 三焦咳狀, 咳而腹滿, 不欲食飮. 此皆聚於胃, 關於肺, 使人多濁唾, 而面浮腫氣逆也. 《內經》


CC	臟腑治咳藥
ZZ	肺咳, 宜麻黃湯方見寒門. 心咳, 宜桔梗湯方見下. 肝咳, 宜小柴胡湯方見寒門. 脾咳, 宜升麻湯方見風門. 腎咳, 宜麻子附子細辛湯方見寒門. 胃咳, 宜烏梅丸方見蟲門. 膽咳, 宜黃芩湯, 加半夏ㆍ生薑半夏ㆍ黃芩ㆍ芍藥ㆍ甘草 各二錢, 薑棗煎. 大腸咳, 宜赤石脂禹餘粮湯方見寒門. 小腸咳, 宜芍藥甘草湯方見腹門. 膀胱咳, 宜茯苓甘草湯茯苓ㆍ桂枝 各二錢, 甘草 一錢, 入薑煎. 三焦咳, 宜錢氏異功散方見小兒. 《海藏》


CC	嗽作有四時早晏之異
ZZ	凡咳嗽, 春是春升之氣, 夏是火炎上最重, 秋是濕熱傷肺, 冬是風寒外束. 《丹心》
ZZ	大槪春氣上升, 宜潤肺抑肝. 夏火上炎, 宜淸金降火. 秋濕熱甚, 宜淸熱瀉濕. 冬風寒重, 宜解表行痰. 用藥發散之後, 以半夏等藥逐去其痰, 庶不再來. 《入門》
ZZ	早晨嗽多者, 胃中有食積. 至此時火氣流入肺中, 瀉白散, 加知母, 或二母散五更嗽同.
ZZ	上半日嗽多, 屬胃中有火, 用貝母石膏ㆍ降胃火. 一云, 上半日咳多者午前也, 胃中有實火, 單石膏丸方見火門, 加知母ㆍ貝母. 若便閉喘渴痰稠者, 宜凉膈散方見火門.
ZZ	午後嗽多屬陰虛, 四物湯, 加知母ㆍ炒黃柏ㆍ先降其火. 一云, 午後嗽下半日也, 多屬陰虛, 四物合二陳湯, 加知母ㆍ黃柏ㆍ麥門冬. 如寒熱盜汗遺精, 宜滋陰降火湯方見火門.
ZZ	黃昏嗽多, 此火氣浮於肺. 不宜用涼藥, 五味子ㆍ五倍子斂而降之. 一云, 黃昏嗽多者夜嗽也, 潤肺丸以斂之卽潤肺散作丸也. 通用二陳湯, 去半夏, 加貝母ㆍ瓜蔞ㆍ靑黛ㆍ梔子ㆍ黃芩ㆍ桑白皮.
ZZ	夜嗽, 用降陰分火. 《丹心》
ZZ	風寒鬱熱夜嗽者, 三拗湯, 加知母ㆍ黃芩ㆍ生薑. 《正傳》
DP	桔梗湯
SS	除痰, 止咳嗽, 又治心咳. 桔梗ㆍ半夏(製)ㆍ陳皮(去白) 各一兩, 枳實 三錢, 右爲麤末, 每三錢, 薑五, 水煎服. 《局方》
DP	二母散
SS	治諸般咳嗽, 兼治痰喘. 知母ㆍ貝母 各一兩, 巴豆 十粒(作霜), 右爲末, 每服 一字, 與薑 三片, 臨臥細嚼, 白湯下, 便合口睡, 其嗽卽定. 亦治久嗽不愈. 《入門》


CC	咳嗽諸證
ZZ	有風嗽ㆍ寒嗽ㆍ熱嗽ㆍ濕嗽ㆍ鬱嗽ㆍ勞嗽ㆍ食積嗽ㆍ氣嗽ㆍ痰嗽ㆍ乾嗽ㆍ血嗽ㆍ酒嗽ㆍ久嗽ㆍ火嗽ㆍ夜嗽ㆍ天行嗽, 通治咳嗽藥.
ZZ	咳因氣動爲聲, 嗽乃血化爲痰. 肺氣動則咳, 脾濕動則嗽, 脾肺二藏俱動, 則咳嗽俱作也. 《入門》
DD	風嗽
ZZ	風乘肺, 則鼻塞聲重, 口乾喉痒, 語未竟而咳. 《入門》
ZZ	傷風咳者, 脈浮, 增寒壯熱, 自汗惡風, 口乾煩躁, 鼻流淸涕, 欲語未竟而咳. 《醫鑑》
ZZ	傷風咳嗽, 宜神朮散ㆍ款冬花散ㆍ人參荊芥散方見聲音ㆍ金沸草散ㆍ三拗湯ㆍ五拗湯ㆍ加減三拗湯. 《諸方》
EP	神朮散
SS	治傷風, 頭痛, 鼻塞聲重, 咳嗽. 蒼朮 二錢, 羌活ㆍ川芎ㆍ白芷ㆍ細辛ㆍ甘草 各一錢. 右剉, 作一貼, 薑三葱一, 煎服. 《得效》
EP	款冬花散
SS	治寒壅相交, 肺氣不利, 咳嗽痰盛. 麻黃ㆍ貝母ㆍ阿膠珠 各二錢, 杏仁ㆍ甘草(灸) 各一錢, 知母ㆍ桑白皮ㆍ半夏ㆍ款冬花 各五分. 右剉, 作一貼, 薑 三片, 水煎服. 《得效》
EP	金沸草散
SS	治肺感風寒咳嗽, 聲重, 痰涎黃濁壅盛. 荊芥穗 二錢, 旋覆花ㆍ前胡 各一錢半, 麻黃ㆍ赤茯苓 各一錢, 半夏 七分半, 細辛ㆍ甘草 各三分. 右剉, 作一貼, 入薑三, 棗二, 梅一, 水煎, 綿濾去滓服. 《正傳》
EP	三拗湯
SS	治感風寒咳嗽, 鼻塞聲重失音. 麻黃(不去根節), 杏仁(不去皮尖), 甘草(不灸不去皮) 各一錢半. 右剉, 作一貼, 入薑 五片, 水煎服. 《局方》
EP	五拗湯
SS	治感風寒咳嗽, 聲重咽痛. 三拗湯, 加荊芥穗ㆍ桔梗 各一錢, 煎服如上法. 《丹心》
EP	加減三拗湯
SS	治風喘嗽. 麻黃 二錢, 杏仁ㆍ桑白皮 各一錢半, 甘草 一錢, 蘇子ㆍ前胡 各六分. 右剉, 作一貼, 入薑 三片, 水煎服. 《入門》
DD	寒嗽
ZZ	寒傷肺者, 咳則胸緊聲啞. 《入門》
ZZ	脈緊, 增寒發熱, 無汗惡寒, 煩燥不渴, 遇寒而咳. 《醫鑑》
ZZ	風寒者, 鼻塞聲重惡寒. 二陳湯, 加麻黃ㆍ杏仁ㆍ桔梗. 《醫鑑》
ZZ	一種咳嗽, 每遇寒則發, 乃寒包熱也. 解表則熱自除, 枳梗湯卽桔梗枳殼湯, 加麻黃ㆍ防風ㆍ杏仁ㆍ陳皮ㆍ紫蘇葉ㆍ木通ㆍ黃芩. 《入門》
ZZ	脾肺皆受寒邪, 則面白脈弦微, 涎出口甘, 水反侮土, 寡於畏也. 腹中大寒, 痰白作泡, 口甘涎沫者, 胃中寒而不和. 以辛甘熱去之. 《東垣》
ZZ	寒嗽, 宜九寶飮ㆍ華盖散ㆍ杏子湯ㆍ紫蘇飮子ㆍ橘蘇散ㆍ薑桂丸ㆍ人參款花膏ㆍ半夏溫肺湯ㆍ杏蘇湯ㆍ白圓子ㆍ人參潤肺湯ㆍ溫肺湯ㆍ加味理中湯ㆍ八味款冬花散ㆍ飴薑元. 《諸方》
EP	九寶飮
SS	治諸般咳嗽, 及寒嗽ㆍ久嗽. 陳皮ㆍ薄荷ㆍ麻黃ㆍ桂皮ㆍ桑白皮ㆍ紫蘇葉ㆍ杏仁ㆍ大腹皮ㆍ甘草 各一錢. 右剉, 作一貼, 入薑五, 梅 一箇, 水煎服. 《易簡》
EP	華盖散
SS	治肺感寒邪, 咳嗽上氣, 鼻塞聲重. 麻黃 二錢, 赤伏苓ㆍ蘇子ㆍ陳皮ㆍ桑白皮ㆍ杏仁 各一錢, 甘草(灸) 五分. 右剉, 作一貼, 入薑 三片, 棗 二枚, 水煎服. 《入門》
EP	杏子湯
SS	治感風寒, 痰盛咳嗽, 尤宜冷嗽. 人參ㆍ半夏ㆍ赤茯苓ㆍ白芍藥ㆍ細辛ㆍ乾薑ㆍ桂皮ㆍ杏仁ㆍ五味子 各一錢, 甘草 五分. 右剉, 作一貼, 入薑五梅一, 水煎服. 加麻黃尤佳. 《易簡》
EP	紫蘇飮子
SS	治脾肺虛寒, 咳嗽痰盛. 紫蘇葉ㆍ桑白皮ㆍ靑皮ㆍ杏仁ㆍ五味子ㆍ麻黃ㆍ陳皮ㆍ甘草 各一錢, 人參ㆍ半夏 各六分. 右剉, 作一貼, 入薑三, 水煎服. 《丹心》
EP	橘蘇散
SS	治傷寒, 咳嗽, 身熱, 有汗, 脈浮數. 服杏子湯, 不得者, 宜服此. 橘紅ㆍ紫蘇葉ㆍ杏仁ㆍ白朮ㆍ半夏ㆍ桑白皮ㆍ貝母ㆍ五味子 各一錢, 甘草 五分. 右剉, 作一貼, 薑三, 水煎服. 《濟生》
EP	薑桂丸
SS	治寒痰咳嗽. 桂皮 二兩, 南星ㆍ半夏(幷製) 各一兩. 右爲末, 薑汁浸, 蒸餠和丸菉豆大. 薑湯下三五十丸. 《易老》
EP	人參款花膏
SS	治肺胃虛寒, 久嗽不已. 款冬花ㆍ人參ㆍ五味子ㆍ桑白皮ㆍ紫菀 各一兩. 右爲末, 蜜丸芡實大. 每一丸, 以淡薑湯嚼下, 含化亦得. 《綱目》
EP	半夏溫肺湯
SS	治虛寒咳嗽, 中脘有痰水冷氣, 心下汪洋嘈雜, 多唾淸水, 脈沈弦細遲, 此胃虛冷也. 半夏ㆍ細辛ㆍ桂心ㆍ旋覆花ㆍ陳皮ㆍ人參ㆍ桔梗ㆍ白芍藥ㆍ甘草 各一錢, 赤茯苓 六分. 右剉, 作一貼, 入薑五, 水煎服. 《入門》
EP	杏蘇湯
SS	治傷風寒, 咳嗽痰盛. 杏仁ㆍ紫蘇葉ㆍ桑白皮ㆍ陳皮ㆍ半夏ㆍ貝母ㆍ白朮ㆍ五味子 各一錢, 甘草 五分. 右剉, 作一貼, 入薑五, 水煎服. 《得效》
EP	人參潤肺湯
SS	治傷寒咳嗽. 人參ㆍ乾葛ㆍ桔梗ㆍ白芷ㆍ麻黃ㆍ乾薑ㆍ白朮ㆍ甘草 各一錢. 右剉, 作一貼, 薑三葱二, 煎服. 《丹心》
EP	溫肺湯
SS	治肺虛客寒, 喘咳, 嘔吐痰沫. 乾薑ㆍ桂皮ㆍ半夏ㆍ陳皮ㆍ五味子ㆍ杏仁ㆍ甘草 各一錢, 細辛ㆍ阿膠珠 各五分. 右剉, 作一貼, 入薑三棗二, 水煎服. 《直指》
EP	加味理中湯
SS	治肺胃俱寒咳嗽. 人參ㆍ白朮ㆍ乾薑ㆍ甘草ㆍ赤茯苓ㆍ半夏ㆍ陳皮ㆍ細辛ㆍ五味子 各一錢. 右剉, 作一貼, 入薑三棗二, 水煎服. 《丹心》
EP	八味款冬花散
SS	治肺經寒熱不調, 涎嗽不已. 桑白皮ㆍ紫蘇葉ㆍ杏仁ㆍ麻黃 各一錢半, 款冬花ㆍ紫菀茸ㆍ五味子ㆍ甘草 各一錢. 右剉, 作一貼, 水煎去滓, 入黃蠟皂角子大, 再煎熔化服之. 《丹心》
EP	飴薑元
SS	治冷嗽. 黑糖 一斤, 乾薑(細末) 四兩. 右先熔糖, 次下薑末和勻, 待凝作片, 常常嚼下. 《鄕集》
DD	熱嗽
ZZ	傷於暑熱而得, 咳則口燥, 聲嘶, 吐沫. 《入門》
ZZ	傷暑咳者, 脈數, 煩熱引飮, 口燥, 或吐涎沫, 聲嘶咯血. 《醫鑑》
ZZ	凡咳嗽, 面赤, 胸腹脇常熱, 惟足乍有涼時, 其脈洪滑者, 熱痰在內也. 宜小陷胸湯方見寒門, 能治熱嗽胸滿. 《綱目》
ZZ	熱嗽, 宜辰砂六一散方見暑門ㆍ洗肺散ㆍ人參瀉肺湯ㆍ貝母散ㆍ參朮調中湯ㆍ芩半丸ㆍ小黃丸ㆍ黃連化痰丸ㆍ四汁膏. 《諸方》
EP	洗肺散
SS	治咳嗽痰盛, 有熱, 肺氣不淸利. 半夏 三錢, 黃芩 二錢, 天門冬ㆍ麥門冬ㆍ五味子 各一錢半, 杏仁 一錢, 甘草 五分. 右剉, 作一貼, 入薑 五片, 水煎服. 《丹心》
EP	人參瀉肺湯
SS	治熱嗽. 卽涼膈散方見火門, 去朴硝, 加人參ㆍ枳殼ㆍ桔梗ㆍ杏仁ㆍ桑白皮 等分, 剉煎服. 《入門》
EP	貝母散
SS	治火嗽, 久嗽. 杏仁 三錢, 款冬花 二錢, 知母 一錢半, 貝母ㆍ桑白皮ㆍ五味子ㆍ甘草 各一錢. 右剉, 作一貼, 入薑 三片, 水煎服. 《入門》
EP	參朮調中湯
SS	除熱補氣, 止嗽定喘, 和脾胃進飮食. 桑白皮 一錢, 黃芪 八分, 人參ㆍ白朮ㆍ白茯苓ㆍ甘草 各六分, 地骨皮ㆍ麥門冬ㆍ陳皮 各四分, 靑皮 二分, 五味子 二十粒. 右剉, 作一貼, 水煎服. 《東垣》
EP	芩半丸
SS	治熱嗽生痰. 黃芩ㆍ半夏 各一兩. 右爲末, 薑汁糊和丸梧子大. 薑湯下七十丸. 《入門》
EP	小黃丸
SS	治熱痰咳嗽, 脈洪, 面赤, 煩渴. 黃芩 一兩半, 南星ㆍ半夏(幷製) 各一兩. 右爲末, 薑汁浸蒸餠和丸梧子大. 薑湯下五七十丸. 《易老》
EP	黃連化痰丸
SS	治熱痰咳嗽. 黃連ㆍ吳茱萸 各一錢半, 陳皮 五錢, 半夏 一兩半. 右爲末, 薑汁糊和丸菉豆大. 薑湯呑下一百丸. 《丹心》
EP	四汁膏
SS	止咳嗽, 消痰降火. 雪梨汁ㆍ藕汁ㆍ生蘿葍汁ㆍ生薄荷汁 . 右等分, 入砂糖屑和勻, 慢火熬成膏, 以匙抄服. 《入門》
DD	濕嗽
ZZ	濕勝肺者, 咳則身重, 骨節煩疼, 洒淅. 《入門》
ZZ	濕傷咳者, 脈細, 骨節煩疼, 四肢重着, 或有汗, 小便不利. 《醫鑑》
ZZ	濕嗽, 宜不換金正氣散方見寒門ㆍ白朮湯ㆍ白朮丸.
EP	白朮湯
SS	治濕嗽痰多, 身體重着, 脈濡細. 白朮 三錢, 半夏ㆍ橘紅ㆍ白茯苓ㆍ五味子 各一錢半, 甘草 五分. 右剉, 作一貼, 入薑五, 水煎服. 《濟生》
EP	白朮丸
SS	治濕痰, 咳嗽身重, 脈緩. 白朮 一兩半, 南星ㆍ半夏(幷製) 各一兩. 右末, 薑汁糊和丸, 薑湯下五七十丸. 《易老》
DD	鬱嗽
ZZ	卽火咳甚者, 乾咳而無痰, 乃腎水焦枯, 邪火獨炎於肺. 宜瀉白散方見五藏ㆍ淸化丸ㆍ訶黎勒丸, 霞天膏方見吐門.
ZZ	火鬱者, 有聲痰少, 面赤者是也. 宜用淸金降火湯.
EP	淸化丸
SS	治肺鬱痰嗽, 睡不安. 貝母 一兩, 杏仁 五錢, 靑黛 三錢. 右爲末, 砂糖入薑汁糊和丸彈子大. 噙化. 《丹心》
EP	訶黎勒丸
SS	治勞嗽, 乾嗽, 及肺脹喘急. 訶子皮 五錢, 海粉ㆍ瓜蔞仁ㆍ靑黛ㆍ杏仁ㆍ貝母ㆍ便香附 各二錢半. 右爲末, 薑汁和蜜爲丸櫻桃大. 含化, 徐徐嚥下. 《入門》
EP	淸金降火湯
SS	治熱嗽, 能瀉肺胃之火, 火降則痰消嗽止. 陳皮ㆍ杏仁 各一錢半, 赤伏苓ㆍ半夏ㆍ桔梗ㆍ貝母ㆍ前胡ㆍ瓜蔞仁ㆍ黃芩ㆍ石膏 各一錢, 枳殼 八分, 甘草 三分. 右剉, 作一貼, 入生薑 三片, 水煎服, 食後. 《醫鑑》
DD	勞嗽
ZZ	虛勞咳嗽也.
ZZ	勞嗽者, 盜汗出, 兼痰多, 作寒熱, 宜補陰淸金, 四物湯, 加竹瀝ㆍ薑汁.
ZZ	陰虛火動而嗽, 四物合二陳, 加黃柏ㆍ知母.
ZZ	陰虛喘嗽, 或吐血, 四物, 加黃柏ㆍ知母ㆍ五味子ㆍ麥門冬ㆍ桑白皮ㆍ地骨皮. 《醫鑑》
ZZ	好色之人, 元氣虛弱, 咳嗽不愈, 宜瓊玉膏方見身形. 治虛勞乾咳嗽最捷. 《丹心》
ZZ	勞嗽, 宜人參淸肺湯ㆍ加味二母丸ㆍ人參芎歸湯ㆍ加味人參紫菀散ㆍ潤肺丸ㆍ補肺湯ㆍ溫金散ㆍ大寧嗽湯ㆍ知母湯ㆍ寧嗽膏ㆍ大阿膠元. 《諸方》
ZZ	酒色過度, 虛勞少血, 津液內耗, 心火自炎, 遂使燥熱乘肺, 咯唾膿血, 上氣涎潮, 其嗽連續而不已. 須用六味地黃丸方見虛勞, 加橘紅ㆍ貝母ㆍ黃柏ㆍ知母. 《入門》
EP	人參淸肺湯
SS	治久嗽勞嗽, 及肺痿唾血腥臭. 人參ㆍ桑白皮ㆍ地骨皮ㆍ知母ㆍ阿膠珠ㆍ罌粟殼(蜜炒)ㆍ杏仁ㆍ桔梗ㆍ甘草 各一錢. 右剉, 作一貼, 入大棗, 烏梅 各一枚, 水煎去滓, 入蜜一匙攪勻, 澄淸吸服. 《得效》
SS	一名人參淸肺飮. 《入門》
EP	加味二母丸
SS	治久嗽ㆍ勞嗽ㆍ食積嗽. 知母ㆍ貝母(同巴豆炒黃色去巴豆)同二母散法, 入白礬ㆍ白芨, 四味等分. 右爲末, 和薑汁入蜜爲丸芡實大. 含化嚥下. 或加麥門冬ㆍ陳皮ㆍ阿膠珠, 亦好. 《入門》
EP	人參芎歸湯
SS	治乾嗽. 因虛勞少血燥熱乘肺, 咯唾膿血, 動輒冒寒咳嗽. 當歸ㆍ川芎ㆍ白芍藥 各一錢半, 赤伏苓ㆍ人參ㆍ半夏ㆍ陳皮ㆍ阿膠珠ㆍ細辛ㆍ五味子ㆍ甘草 各七分. 右剉, 作一貼, 薑三棗二, 水煎服. 《直指》
EP	加味人參紫菀散
SS	治虛勞咳嗽. 人參ㆍ五味子ㆍ紫菀茸ㆍ陳皮ㆍ紫蘇葉ㆍ貝母ㆍ桑白皮ㆍ白茯苓 各一錢, 杏仁ㆍ甘草 各七分半, 加川芎ㆍ半夏麴 各一錢, 阿膠珠 五分. 右剉, 作一貼, 薑五, 棗二, 梅一, 水煎服. 《直指》
EP	潤肺丸
SS	治燥痰, 乾嗽勞嗽. 貝母 一兩, 瓜蔞仁ㆍ靑黛 各五錢. 右爲末, 薑汁蜜調成膏噙化. 《丹心》
EP	補肺湯
SS	治勞嗽. 桑白皮(蜜炒)ㆍ熟地黃 各三錢, 人參ㆍ紫菀ㆍ黃芪ㆍ五味子 各一錢. 右剉, 作一貼, 水煎, 入蜜一匙服. 《丹心》
EP	溫金散
SS	治勞嗽. 防風ㆍ桑白皮ㆍ黃芩ㆍ甘草 各一兩, 杏仁(去皮尖二) 十一粒, 人參ㆍ茯神 各五錢, 麥門冬 二錢半. 右取前五味, 入米泔水浸一宿曬乾, 次入人參ㆍ茯神ㆍ麥門冬同爲末, 每取 三錢, 入黃蠟大豆許, 煎服. 《丹心》
EP	大寧嗽湯
SS	治勞嗽神效. 半夏 二錢, 五味子ㆍ赤伏苓ㆍ桑白皮ㆍ紫蘇葉ㆍ陳皮ㆍ枳殼ㆍ杏仁ㆍ阿膠珠ㆍ罌粟殼(蜜炒) 各一錢, 細辛ㆍ甘草 各五分. 右剉, 作一貼, 入薑三, 棗二, 梅一, 水煎服. 《丹心》
EP	知母湯
SS	治虛勞咳嗽, 唾膿血. 心肺有熱. 黃芪(蜜灸) 一錢半, 白芍藥ㆍ生乾地黃ㆍ黃芩ㆍ麥門冬ㆍ人參ㆍ白茯苓ㆍ桔梗ㆍ知母 各一錢, 甘草 五分. 右剉, 作一貼, 入薑 三片, 竹葉 三片, 小麥一撮, 水煎服. 《丹心》
EP	寧嗽膏
SS	治陰虛火動, 咳嗽咯血. 天門冬ㆍ白朮 各八兩, 百部根ㆍ杏仁ㆍ貝母ㆍ百合 各四兩, 款冬花 五兩, 紫菀 三兩. 右麤剉, 以長流水一斗煎取三升. 又易新水, 煎取三升, 如此三次, 合取汁入飴糖 八兩, 蜜十 六兩, 再熬, 入阿膠 四兩, 白茯苓(細末) 四兩, 和勻成膏. 每服三五匙, 不以時. 《醫鑑》
EP	大阿膠元
SS	治虛勞, 咳嗽, 吐唾血, 發熱消瘦. 山藥ㆍ五味子ㆍ熟地黃ㆍ阿膠珠ㆍ白茯苓 各一兩, 麥門冬ㆍ丹參ㆍ貝母ㆍ防風ㆍ茯神ㆍ柏子仁ㆍ百部根ㆍ杜冲 各五錢, 遠志ㆍ人參 各二錢半. 右爲末, 蜜和作丸彈子大. 每一丸, 以小水略煎和滓呷服. 《局方》
DD	食積嗽
ZZ	因食積, 生痰咳嗽, 胸滿噫酸. 宜二陳湯, 加厚朴ㆍ山楂子ㆍ麥芽. 《入門》
ZZ	食積嗽, 非靑黛ㆍ瓜蔞實, 不除. 又云, 有食積人, 面靑白黃色不常, 面上如蟹爪路, 一黃一白者, 是也.
ZZ	食積, 痰嗽發熱者, 半夏ㆍ南星(幷製), 爲君, 瓜蔞實ㆍ蘿葍子爲臣, 靑黛ㆍ石膏, 爲使, 薑汁糊爲丸服. 《丹心》
ZZ	一方, 三補丸芩ㆍ連ㆍ柏也, 加二母炒知母ㆍ貝母爲末, 水丸椒核大. 以竹瀝ㆍ藕汁, 呑之. 《丹心》
ZZ	食積嗽, 宜瓜蔞丸ㆍ靑金丸ㆍ二母寧嗽湯ㆍ溫脾湯ㆍ香附丸. 《諸方》
EP	瓜蔞丸
SS	治食痰壅滯喘嗽. 瓜蔞實ㆍ半夏麴ㆍ山楂子ㆍ神麴 各等分. 右爲末, 瓜蔞瓤水和丸, 竹瀝薑湯下五七十丸. 《丹心》
EP	靑金丸
SS	治食積火鬱嗽, 劫藥也. 貝母ㆍ知母 各五錢, 巴豆霜 五分, 右末, 薑汁糊和丸, 靑黛爲衣, 白湯下五七丸. 《丹心》
EP	二母寧嗽湯
SS	治傷飮食, 胃火上炎, 衝逼肺氣, 痰嗽久不愈, 一服卽差. 石膏 二錢, 貝母ㆍ知母 各一錢半, 梔子ㆍ黃芩 各一錢二分, 桑白皮ㆍ赤伏苓ㆍ瓜蔞仁ㆍ陳皮 各一錢, 枳實 七分, (生)甘草 二分, 五味子 十粒. 右剉, 作一貼, 薑三煎服. 《醫鑑》
EP	溫脾湯
SS	治食飽則咳. 甘草 四兩, 大棗 二十枚. 右剉, 水五升煮至二升, 分三服. 《千金》
EP	香附丸
SS	治食積痰嗽. 蒼朮 三兩, 香附子 一兩半, 蘿葍子(炒)ㆍ瓜蔞仁ㆍ杏仁ㆍ半夏 各一兩, 黃芩ㆍ赤伏苓 各五錢, 川芎 三錢. 右爲末, 薑汁糊和丸, 淡薑湯下五七十丸. 《正傳》
DD	氣嗽
ZZ	七氣積傷成咳嗽. 痰涎凝結, 或如敗絮, 或如梅核, 滯塞咽喉, 咯不出嚥不下, 婦人多有之. 《入門》
ZZ	氣嗽, 宜蘇子降氣湯方見氣門ㆍ加味四七湯方見神門ㆍ團參飮子ㆍ靑龍散ㆍ三子養親湯ㆍ蘇子煎ㆍ玉粉丸ㆍ星香丸ㆍ橘薑丸. 《諸方》
EP	團參飮子
SS	治七情咳嗽, 勞傷肺脾, 多唾膿血, 漸成肺痿, 將作勞瘵. 人參ㆍ半夏ㆍ紫菀ㆍ阿膠珠ㆍ百合ㆍ款冬花ㆍ天門冬ㆍ杏仁ㆍ(經霜)桑葉 各一錢, 細辛ㆍ甘草 各五分, 五味子 十五粒. 右剉, 作一貼, 薑三煎服. 《濟生》
EP	靑龍散
SS	治咳上氣不得臥. 人參ㆍ陳皮ㆍ紫蘇葉ㆍ五味子. 右剉 一兩, 薑三, 水煎服. 《丹心》
EP	三子養親湯
SS	治咳嗽氣急, 養脾進食. 紫蘇子ㆍ蘿葍子, 白芥子 各一錢, 紙上微炒硏, 煮湯飮. 勿煎太過, 味苦. 《入門》
EP	蘇子煎
SS	治老虛人上氣咳嗽. 紫蘇子 一升(另擣爲末), 杏仁(去皮尖雙仁) 一升(另硏爲泥), 生薑汁ㆍ生地黃汁ㆍ白蜜 各一升. 蘇杏二味, 以二汁澆之絞取汁, 其滓再擣再絞, 令味盡出. 乃合蜜攪勻盛器中, 重湯煮如餳, 每服 一大匙, 日三. 或去地黃汁, 代竹瀝亦佳. 《奇效》
EP	玉粉丸
SS	治氣痰, 咳嗽喘急. 陳皮 二兩, 南星ㆍ半夏 各一兩. 右爲末, 以薑汁浸蒸餠和丸, 薑湯下五七十丸. 《易老》
EP	星香丸
SS	治氣嗽生痰. 南星ㆍ半夏 各三兩(白礬一兩硏和水浸二味一宿), 陳皮(五兩泔浸一晝夜去白取) 三兩, 香附子 三兩(皂角水浸一伏時曬乾). 右不見火爲末, 薑汁糊和丸梧子大. 薑湯下五七十丸, 此乃家傳秘方, 累驗. 《丹心》
EP	橘薑丸
SS	治久患氣嗽聖藥. 陳皮ㆍ生薑(同擣焙乾) 各二兩. 右爲末, 神鞠 二兩, 作糊和丸梧子大. 米飮下三五十丸. 《入門》
DD	痰嗽
ZZ	痰嗽者, 痰出嗽止, 胸膈多滿. 盖濕痰在胃, 上干於肺, 則必作咳嗽. 《入門》
ZZ	痰嗽者, 嗽動便有痰聲, 痰出則嗽止也. 《丹心》
ZZ	痰鬱肺經, 咳則涎多, 二陳湯, 加枳殼ㆍ桔梗ㆍ瓜蔞仁ㆍ黃芩ㆍ貝母, 又用半瓜丸.
ZZ	寒熱交作而痰嗽者, 小柴胡湯方見寒門, 加知母ㆍ白芍藥ㆍ五味子ㆍ桑白皮. 《正傳》
ZZ	痰盛有熱, 宜滾痰丸方見痰門.
ZZ	痰嗽, 宜洗肺散ㆍ橘甘散ㆍ滴油散ㆍ二母散ㆍ玉芝元ㆍ澄淸飮ㆍ三聖丹ㆍ藍漆煎ㆍ安肺散ㆍ人參散.
EP	半瓜丸
SS	治痰嗽. 半夏ㆍ瓜蔞仁 各五兩, 貝母ㆍ桔梗 各二兩, 枳殼 一兩半, 知母 一兩. 右爲末, 薑汁浸蒸餠和丸梧子大. 薑湯下五七十丸. 半夏須久浸薑汁炒黃色, 否則辣喉. 《正傳》
EP	橘甘散
SS	治氣嗽痰嗽甚效. 橘皮ㆍ生薑(焙乾), 神麴(炒) 各等分. 右爲末, 溫水和丸梧子大. 米飮下五七十丸, 日再. 《正傳》
EP	滴油散
SS	治痰嗽, 面浮如盤. 蚌粉(新瓦上炒令通紅, 放地上出火毒) 每半兩, 加靑黛 一錢. 以淡虀水滴入麻油數點調服, 卽愈. 《醫說》
EP	玉芝元
SS	治風熱, 痰盛, 咳嗽, 聲重. 半夏麴 六兩, 人參ㆍ薄荷ㆍ白茯苓ㆍ白礬(枯), 南星(泔浸焙) 各三兩. 右爲末, 薑汁煮麪糊和丸梧子大. 薑湯下五七十丸. 《得效》
EP	澄淸飮
SS	治痰嗽, 服他藥不效者. 南星ㆍ半夏(幷製)ㆍ蚌粉ㆍ知母ㆍ貝母ㆍ白礬 各一錢. 右剉, 作一貼, 薑五煎, 澄淸, 徐徐服. 《得效》
EP	三聖丹
SS	治久痰嗽極效. 半夏(製) 二兩, 南星(煨) 一兩, 甘草(生) 半兩. 右以半星二味爲末, 薑汁拌勻盦作麴, 冬十, 夏五, 春秋七日, 取出再爲末, 入甘草末和勻. 竹瀝一椀拌和作餠子焙乾, 又將竹瀝沃濕焙乾, 如此十數次, 以竹瀝盡爲度, 再硏爲末. 煉蜜調和如餳, 臨臥抄一匙於口內噙化, 以竹瀝嗽口嚥下. 《正傳》
EP	藍漆煎元
SS	治痰嗽. 藍漆 二兩, 人參ㆍ杏仁ㆍ胡桃肉 各一兩. 右爲末, 蜜丸彈子大. 每一丸ㆍ薑湯, 或米飮嚼下. 《鄕集》
EP	安肺散
SS	治痰嗽, 不問新久. 罌粟殼(炒黃色) 四兩, 麻黃ㆍ甘草(炒) 各二兩. 右麤末, 每三錢, 烏梅 一箇同煎服. 《綱目》
EP	人參散
SS	痰嗽通用. 半夏麴 二錢, 人參ㆍ桔梗ㆍ五味子ㆍ細辛ㆍ枳殼ㆍ赤茯苓ㆍ杏仁 各一錢, 甘草 五分. 右剉, 作一貼, 入薑五, 梅一, 水煎服. 《丹心》
EP	白圓子
SS	治風痰嗽. 有一種咳嗽, 直至頓吐, 飮食痰物俱出盡, 方小定, 此乃肝木剋脾土, 風痰壅盛所致. 宜以白元子方作生料方見風門, 加木香ㆍ丁香ㆍ橘紅ㆍ天麻ㆍ全蝎ㆍ白彊蠶, 水煎和薑汁服. 《丹心》
DD	乾嗽
ZZ	乾咳嗽者, 無痰有聲, 是也. 此證本於氣澁. 澁微者, 連咳十數聲, 方有痰出. 澁甚者, 雖咳十數聲, 亦無痰出, 是爲乾咳嗽也. 《綱目》
ZZ	乾咳者, 肺中無津液也. 《入門》
ZZ	乾咳嗽, 極難治. 此係火鬱之證, 乃痰鬱火邪在肺中. 用苦桔梗以開之, 下用補陰降火之劑. 不已則成勞, 須行倒倉法. 此不得志者有之. 用四物湯, 加竹瀝ㆍ(炒)黃柏之類. 《丹心》
ZZ	燥痰不出者, 用蜜水吐之. 蜜煎生薑湯, 蜜煎陳皮湯, 燒生薑胡桃方, 皆治無痰而嗽者, 以辛甘潤其肺也. 《易老》
ZZ	治乾嗽補肺, 生地黃 二斤(洗淨), 杏仁 二兩, 生薑ㆍ蜂蜜 各四兩. 右擣如泥, 盛磁器, 置飯上蒸五七度, 每於五更挑三匙嚥下. 《本事》
ZZ	又方. 白蜜 一斤, 生薑 二斤(取汁). 先秤銅器, 知斤兩訖, 內蜜復秤知數, 次內薑汁, 以微火煮, 令薑汁盡, 惟蜜斤兩在則止. 每服如棗子大, 含化日三. 《千金》
ZZ	乾嗽, 宜用瓊玉膏方見身形ㆍ潤肺散ㆍ加味二母丸ㆍ訶黎勒丸ㆍ抑痰丸方見痰門.
DD	血嗽
ZZ	瘀血咳嗽者, 喉間有腥氣, 或吐唾血. 瘀因打撲傷損而致. 四物湯, 加大黃ㆍ蘇木, 爲末酒調服, 或水煎服. 《入門》
ZZ	(生)桃仁 七粒, 以韭汁送下, 最佳. 《丹心》
ZZ	血嗽, 宜服人參百合湯ㆍ桑皮散ㆍ當歸飮. 《諸方》
EP	人參百合湯
SS	治勞嗽吐紅. 白朮ㆍ白茯苓ㆍ百合ㆍ阿膠珠ㆍ天門冬 各一錢, 白芍藥ㆍ人參ㆍ五味子ㆍ黃芪ㆍ半夏ㆍ杏仁 各七分, 細辛ㆍ紅花ㆍ桂皮ㆍ甘草 各三分. 右剉, 作一貼, 水煎服. 《諸方》
EP	桑皮散
SS	治上焦有熱, 血壅腥悶, 嗽聲連倂, 氣不得透. 甘草 一錢半, 薄荷ㆍ桔梗ㆍ川芎ㆍ防風ㆍ桑白皮ㆍ黃芩ㆍ前胡ㆍ紫蘇葉ㆍ柴胡ㆍ赤茯苓ㆍ枳殼 各八分. 右剉, 作一貼, 入薑 三片, 棗二, 水煎服. 《直指》
EP	當歸飮
SS	因打撲損傷肺氣, 咳嗽吐黑血. 大黃ㆍ蘇木ㆍ生乾地黃ㆍ當歸ㆍ赤芍藥 各等分. 右爲末, 每三錢, 溫酒調服. 《得效》
DD	酒嗽
ZZ	酒性大熱, 因傷引飮, 冷與熱凝於胃中, 不散而成濕, 故痰作咳嗽. 《保命》
ZZ	飮酒多咳嗽, 靑黛ㆍ瓜蔞仁. 右爲末, 薑汁煉蜜和丸櫻桃大. 常常含化, 散肺毒. 《丹心》
ZZ	酒傷肺成痰嗽, 以竹瀝煎紫蘇, 入韭汁, 就呑瓜蔞杏連丸. 又宜蜂薑丸. 《入門》
EP	瓜蔞杏連丸
SS	治酒痰嗽. 瓜蔞仁ㆍ杏仁ㆍ黃連 各等分. 右爲末, 以竹瀝薑湯煮糊和丸服. 《丹心》
EP	蜂薑丸
SS	治酒痰嗽, 及積痰久嗽留肺脘, 粘滯如膠, 氣不升降. 便香附ㆍ白殭蠶(炒)ㆍ海蛤粉ㆍ瓜蔞仁ㆍ蜂房ㆍ杏仁ㆍ神麴 各等分. 右爲末, 以薑汁ㆍ竹瀝, 入蜜和丸櫻桃大. 含化嚥下. 《丹心》
SS	一方, 無香附, 有茜根. 《入門》
DD	久嗽
ZZ	乃積痰久留肺脘, 粘滯如膠, 氣不升降, 或挾濕與酒而作. 《丹心》
ZZ	久嗽, 宜蜂薑丸ㆍ加味二母丸ㆍ人參淸肺湯ㆍ貝母湯ㆍ九仙散ㆍ人參款花散ㆍ天鼠散ㆍ淸肺湯ㆍ馬兜鈴丸ㆍ加味百花膏, 潤肺除嗽飮. 《諸方》
EP	貝母湯
SS	治諸般久嗽. 貝母(薑製)ㆍ乾薑(生)ㆍ五味子ㆍ陳皮ㆍ半夏(製)ㆍ柴胡ㆍ桂心 各五錢, 黃芩ㆍ桑白皮 各二錢半, 木香ㆍ甘草 各一錢二分半. 右麤末, 每五錢, 入(製)杏仁 七箇, 生薑 七片, 水煎服.
SS	一婦患積年嗽, 服此一貼卽愈, 神效. 《本事》
EP	九仙散
SS	治久嗽, 乃收功後藥, 收斂之劑也. 罌粟殼(蜜炒) 二錢, 人參ㆍ款冬花ㆍ桑白皮ㆍ桔梗ㆍ阿膠珠ㆍ五味子 各一錢, 貝母 半錢. 右剉, 作一貼, 入薑三, 梅一, 水煎服. 《綱目》
EP	人參款花散
SS	治久嗽. 罌粟殼(蜜炒黃色) 一兩, 人參ㆍ款冬花 各五錢, 知母ㆍ貝母ㆍ半夏(製) 各三錢. 右爲麤末, 每五錢, 烏梅 一箇, 同水煎服. 《綱目》
EP	天鼠散
SS	治久咳嗽上氣, 十年諸藥不差. 蝙蝠(除翅足), 燒令焦爲末, 和飮服之妙. 《綱目》
EP	淸肺湯
SS	治久嗽, 及痰嗽, 肺脹嗽. 黃芩 一錢半, 桔梗ㆍ赤茯苓ㆍ桑白皮ㆍ陳皮ㆍ貝母 各一錢, 當歸ㆍ天門冬ㆍ梔子ㆍ杏仁ㆍ麥門冬 各七分, 五味子 七粒, 甘草 三分. 右剉, 作一貼, 薑三棗二, 水煎服. 《回春》
EP	馬兜鈴丸
SS	治久嗽神效. 馬兜鈴ㆍ半夏ㆍ杏仁 各一兩(另硏), 巴豆二 十一粒(去皮心油另硏). 右細末, 和勻, 以皂角煎膏和丸梧子大. 雄黃爲衣, 以烏梅湯下十丸, 以利爲度. 《易老》
EP	加味百花膏
SS	治久嗽不愈. 紫菀ㆍ款冬花 各一兩, 百部根 五錢. 右爲末, 每三錢, 薑三梅一, 煮湯調下, 食後. 《入門》
EP	潤肺除嗽飮
SS	治遠年咳嗽如神. 款冬花ㆍ紫菀茸ㆍ麻黃ㆍ陳皮ㆍ石膏粉ㆍ桔梗ㆍ半夏ㆍ桑白皮ㆍ枳殼ㆍ烏梅肉ㆍ罌粟殼 各七分, 人參ㆍ杏仁ㆍ薄荷ㆍ(生)甘草 各五分, 五味子 九粒. 右剉, 作一貼, 薑 三片, 細茶一撮, 同煎服. 《正傳》
DD	火嗽
ZZ	火嗽, 有聲痰少, 面赤者是. 或煩渴引飮, 脈洪數. 《丹心》
ZZ	火嗽, 宜貝母散ㆍ淸肺飮ㆍ柴胡枳桔湯ㆍ淸金降火湯ㆍ二母寧嗽湯ㆍ抑心淸肺丸ㆍ玄霜雪梨膏ㆍ人參淸鎭丸ㆍ滋陰淸化膏ㆍ海靑丸. 《諸方》
EP	淸肺飮
SS	治肺熱咳嗽. 前胡ㆍ荊芥ㆍ桑白皮ㆍ枳殼 各一錢, 知母ㆍ貝母ㆍ薄荷ㆍ赤茯苓ㆍ桔梗ㆍ紫蘇葉ㆍ阿膠珠ㆍ杏仁ㆍ天門冬ㆍ甘草 各七分. 右剉, 作一貼, 入薑三, 梅一, 水煎服. 《直指》
EP	柴胡枳桔湯
SS	治傷寒, 胸脇痛, 潮熱, 咳喘, 痰盛. 麻黃ㆍ杏仁ㆍ枳殼ㆍ桔梗ㆍ柴胡ㆍ黃芩ㆍ半夏ㆍ知母ㆍ石膏ㆍ乾葛 各一錢, 甘草 五分. 右剉, 作一貼, 入薑三, 水煎服. 《醫鑑》
EP	抑心淸肺丸
SS	治肺熱, 咳嗽咯血, 卽黃連阿膠元也. 方見大便 盖黃連ㆍ赤茯苓, 能抑心火, 肺得其淸, 則嗽自止. 《醫鑑》
EP	玄霜雪梨膏
SS	治勞嗽久不愈, 消痰, 止嗽, 生津, 止咯唾血. 雪梨 六十箇(去心皮, 取汁二十鍾. 酸者勿用), 藕汁 十鍾, 生地黃汁 十鍾, 麥門冬(煎取汁) 五鍾, (生)蘿葍汁 五鍾, 茅根汁 十鍾. 右汁重濾去滓, 火上煎煉, 入蜜 十六兩, 飴糖 八兩, 柿霜 八兩, 薑汁 半盞, 火上再熬如稀糊則成膏矣. 每服三五匙. 《醫鑑》
EP	人參淸鎭丸
SS	治熱, 止嗽, 消痰, 定喘. 柴胡ㆍ人參 各一兩半, (生)黃芩ㆍ半夏ㆍ甘草 各七錢半, 麥門冬 三錢, 陳皮ㆍ五味子 各二錢, 靑黛 六錢. 右末, 水糊和丸梧子大. 白湯下三五十丸. 《正傳》
EP	滋陰淸化膏
SS	止咳嗽, 淸痰火, 滋化源. 肺腎, 乃人身之化源也. 生地黃ㆍ熟地黃(幷酒浸)ㆍ天門冬ㆍ麥門冬 各二兩, 黃柏(鹽酒炒) 一兩半, 白茯苓ㆍ山藥ㆍ枸杞子ㆍ白芍藥(酒炒)ㆍ知母(鹽酒炒)ㆍ玄參ㆍ薏苡仁(炒) 各一兩, 五味子 七錢, 甘草(生) 五錢. 右爲末, 蜜丸彈子大. 每一丸, 空心, 噙化嚥下.
SS	痰嗽甚, 加陳皮ㆍ貝母 各一兩. 《回春》
EP	海靑丸
SS	治火鬱嗽, 及肺脹氣急息重. 訶子皮ㆍ海蛤粉ㆍ瓜蔞仁ㆍ靑黛ㆍ半夏(製)ㆍ便香附 各一兩. 右爲末, 以薑汁浸蒸餠和丸菉豆大. 薑湯下三五十丸. 《丹心》
DD	夜嗽
ZZ	夜間咳嗽屬陰虛, 宜降陰分火. 《入門》
ZZ	陰分嗽者, 多屬陰虛. 治之用知母止嗽, 勿用生薑, 以其辛散故也. 《丹心》
ZZ	凡夜嗽久嗽, 多屬腎氣虧損, 火炎水涸. 或津液涌而爲痰. 須用六味地黃元方見虛勞, 加黃柏ㆍ知母ㆍ天門冬ㆍ貝母ㆍ橘紅, 以滋化源. 滋陰降火湯方見火門, 亦佳. 《回春》
ZZ	夜嗽, 宜用滋陰淸化膏ㆍ麻黃蒼朮湯. 《諸方》
EP	麻黃蒼朮湯
SS	治秋冬夜嗽不絶, 至曉方緩, 口苦, 胸痞, 脇痛, 痰唾涎沫, 不進飮食. 麻黃 八錢, 蒼朮 五錢, 黃芪 一錢半, 草豆蒄 六分, 柴胡ㆍ羌活 各五分, 防風ㆍ當歸梢ㆍ(生)甘草 各四分, (灸)甘草ㆍ黃芩 各三分, 五味子 十五粒. 右剉, 分作二貼, 水煎服. 《東垣》
DD	天行嗽
ZZ	時令不正, 人多感冒咳嗽, 宜人參飮子ㆍ一服散. 《得效》
ZZ	四時感冒咳嗽, 宜服參蘇飮. 方見寒門《回春》
EP	人參飮子
SS	治天行, 咳嗽, 痰盛, 寒熱. 人參ㆍ桔梗ㆍ五味子ㆍ赤茯苓ㆍ半夏 各一錢半, 枳殼ㆍ甘草 各七分. 右剉, 作一貼, 薑五, 水煎服.
SS	寒暑之交, 氣盛人衣厚作壅, 忽痰盛微熱, 此藥最宜. 若作感冒, 發其汗, 必成大病. 此方佳處, 在赤茯苓能導心熱, 枳殼能疏肺壅, 故易爲效》丹心》
EP	一服散
SS	治時行暴嗽. 大半夏 三箇, 杏仁 七箇, 罌粟殼 二箇, 烏梅 二箇, 阿膠 二片, 生薑 十片, 紫蘇 十葉, 甘草 一錢. 右剉, 作一貼, 水煎服. 《得效》


CC	通治咳嗽藥
ZZ	咳而無痰者, 以辛甘潤其肺. 故咳嗽, 治痰爲先. 治痰者, 下氣爲上. 是以南星ㆍ半夏, 勝其痰而咳嗽自愈, 枳殼ㆍ橘紅, 利其氣而痰飮自下. 痰而能食者, 小承氣湯方見寒門微利之, 痰而不能食者, 厚朴湯方未詳疏導之. 夏月嗽而發熱者, 謂之熱嗽. 小柴胡湯 四兩, 入石膏 一兩, 知母 五錢. 冬時嗽而發寒者, 謂之寒嗽. 小靑龍湯, 加杏仁, 此治法之大體也. 《易老》
ZZ	咳之爲病有二. 咳卽出痰者, 脾濕勝而痰滑也. 有連咳十數, 不能出痰者, 肺燥勝痰濕也. 滑者, 宜南星ㆍ半夏ㆍ皂角(灰)之屬燥其脾. 澁者, 宜枳殼ㆍ紫蘇ㆍ杏仁之屬, 利其肺. 《丹心》
ZZ	外感久則鬱熱, 內傷久則火炎, 俱宜開鬱潤燥. 《入門》
ZZ	嗽而脇下痛, 宜以靑皮疏肝氣, 兼用白芥子之類. 後以二陳湯, 加南星ㆍ香附ㆍ靑皮ㆍ靑黛, 薑汁糊爲丸服. 《丹心》
ZZ	二陳湯, 治咳嗽去痰, 伐病根之藥. 除陰虛ㆍ血虛, 火盛乾咳嗽者, 勿用. 《丹心》
ZZ	咳嗽, 通用淸金飮ㆍ五嗽元. 《諸方》
DP	淸金飮
SS	治諸般咳嗽. 杏仁ㆍ白茯苓 各一錢半, 橘紅 一錢二分, 五味子ㆍ桔梗ㆍ甘草 各一錢. 右剉, 作一貼, 水煎服. 《必用》
SS	一名杏仁五味子湯. 《明醫》
DP	備急五嗽元
SS	一曰氣嗽, 二曰飮嗽, 三曰燥嗽, 四曰冷嗽, 五曰邪嗽. 晝夜不止, 面目浮腫, 飮食不下. 肉桂ㆍ乾薑ㆍ皂莢 各等分. 右爲末, 蜜丸梧子大. 溫水下十五丸. 《局方》


CC	喘證有八
ZZ	喘急者, 氣因火鬱而成稠痰在肺胃也. 《丹心》
ZZ	喘者, 火氣甚, 則氣盛而息麤也. 《河間》
ZZ	呼吸急促者, 謂之喘, 喉中有聲響者, 謂之哮. 虛者, 氣乏身冷, 痰如氷. 實者, 氣壯胸滿, 身熱便硬. 《入門》
ZZ	喘者, 肺主氣, 形寒飮冷則傷肺, 故其氣逆而上行, 衝衝而氣急, 喝喝而息數, 張口擡肩, 搖身滾肚者, 是爲喘也. 《明理》
ZZ	有起居如故而息有音者, 乃肺之絡脈逆, 而不得隨經上下故也. 《入門》
ZZ	火氣甚爲夏熱, 衰爲冬寒. 故病寒則氣衰而息微, 病熱則氣盛而息麤. 又寒水爲陰, 主乎遲緩, 熱火爲陽, 主乎急數. 是以寒則息遲氣微, 熱則息數氣盛, 而爲喘也. 《河間》
ZZ	喘非風寒傷肺, 則痰火脹肺. 風寒則祛散, 痰火則疏導. 但火急者, 亦不可純用苦寒, 宜溫以劫之, 劫藥見下. 《入門》
ZZ	凡喘未發, 以扶正氣爲主, 已發, 以散邪爲主. 《丹心》
ZZ	喘有風寒喘ㆍ痰喘ㆍ氣喘ㆍ火喘ㆍ水喘ㆍ久喘ㆍ胃虛喘ㆍ陰虛喘, 諸病發喘嗽, 通治喘嗽藥. 《諸方》
DD	風寒喘
ZZ	尋常感冒, 風寒內鬱, 肺脹逆而爲喘. 風, 宜金沸草散方見上ㆍ麻黃散ㆍ人參潤肺散ㆍ九寶飮方見上.
ZZ	寒, 宜加味三拗湯ㆍ人參定喘湯ㆍ小靑龍湯方見寒門ㆍ參蘇溫肺湯ㆍ五味子湯ㆍ九味理中湯ㆍ五虎湯ㆍ止喘元. 《諸方》
ZZ	冷喘, 則遇寒而發. 《醫鑑》
ZZ	肺寒肺虛, 必有氣乏表怯, 冷痰如氷之證. 《醫鑑》
EP	麻黃散
SS	治傷風, 喘急痰壅, 悌唾稠粘. 麻黃 二錢, 桂皮 一錢二分, 款冬花ㆍ訶子皮ㆍ甘草 各一錢, 杏仁 六分. 右剉, 作一貼, 入細茶 一錢, 水煎服. 《得效》
EP	人參潤肺散
SS	治感風寒, 咳嗽喘急, 痰壅鼻塞. 麻黃 二錢, 貝母ㆍ杏仁 各一錢半, 人參ㆍ甘草 各一錢, 桔梗ㆍ阿膠 各五分, 橘紅 二分半. 右剉, 作一貼, 入紫蘇葉 二片, 同煎服. 《丹心》
EP	人參定喘湯
SS	治肺感寒邪, 喘急, 亦治咳嗽. 罌粟殼(蜜炒) 二錢, 五味子 一錢半, 麻黃ㆍ人參ㆍ半夏麴ㆍ阿膠珠ㆍ甘草 各一錢, 桑白皮 五分. 右剉, 作一貼, 薑三煎服. 《得效》
EP	參蘇溫肺湯
SS	治形寒飮冷則傷肺, 喘喝, 煩心胸滿, 短氣. 人參ㆍ紫蘇葉ㆍ肉桂ㆍ木香ㆍ五味子ㆍ陳皮ㆍ半夏ㆍ桑白皮ㆍ白朮ㆍ白茯苓 各一錢, 甘草 五分. 右剉, 作一貼, 薑三, 水煎服. 《東垣》
EP	五味子湯
SS	治寒喘. 麻黃 二錢, 五味子ㆍ杏仁ㆍ橘紅 各一錢半, (乾)生薑ㆍ桂皮ㆍ甘草 各一錢. 右剉, 作一貼, 紫蘇三葉煎服. 《直指》
EP	加味三拗湯
SS	治寒喘. 麻黃 二錢, 陳皮 一錢半, 杏仁ㆍ五味子 各一錢二分, 桂皮 一錢, 甘草 五分. 右剉, 作一貼, 薑三煎服. 《得效》
EP	九味理中湯
SS	治寒喘, 寒喘者, 手足冷, 脈沈細也. 縮砂(硏)ㆍ乾薑(炮)ㆍ蘇子ㆍ厚朴ㆍ桂皮ㆍ陳皮ㆍ甘草(灸) 各一錢, 沈香ㆍ木香 各五分(幷水磨取汁). 右剉, 作一貼, 薑三, 水煎, 入沈香ㆍ木香汁調服. 《回春》
EP	五虎湯
SS	治傷寒喘急. 麻黃 三錢, 石膏 五錢, 杏仁 二錢, 甘草 一錢, 細茶 一撮, 桑白皮 一錢半. 右剉, 作一貼, 入薑 三片, 葱白 一莖, 水煎服. 《醫鑑》
EP	止喘元
SS	治冷喘. 蓽撥ㆍ胡椒ㆍ人參ㆍ胡桃肉 各等分. 右爲末, 蜜和兩作三十丸, 每一丸, 細嚼, 溫水下. 《類聚》
DD	痰喘
ZZ	痰喘者, 凡喘便有痰聲. 《入門》
ZZ	肺實肺熱, 必有壅盛胸滿, 外鬨上炎之狀. 《醫鑑》
ZZ	痰喘, 宜千緡湯ㆍ千緡導痰湯ㆍ加減三奇湯ㆍ貝母散ㆍ平肺散ㆍ紫蘇半夏湯ㆍ定喘化痰湯ㆍ潤肺膏ㆍ蘇子導痰降氣湯ㆍ大蘿皂丸ㆍ祛痰丸. 《諸方》
ZZ	凡喘正發時無痰, 而將愈時却吐痰者, 乃痰在正發之時, 閉塞不通而喘. 當其時, 開其痰路則易安. 宜桔梗ㆍ瓜蔞仁ㆍ枳殼ㆍ杏仁ㆍ蘇葉ㆍ前胡等引出其痰, 然後調其虛實. 實者, 用沈香滾痰丸方見痰門, 虛者, 補以參ㆍ芪ㆍ歸ㆍ朮. 《綱目》
EP	千緡湯
SS	治痰喘, 數服卽安. 半夏 七枚(炮四破), 皂角(灸)ㆍ甘草(灸) 各一寸, 南星(炮) 一錢. 右剉, 作一貼, 薑五, 水煎服. 《纂要》
EP	千緡導痰湯
SS	治痰喘, 不能臥, 一服卽安. 半夏 七枚(炮切作四片), 南星ㆍ陳皮ㆍ赤茯苓ㆍ枳殼 各一錢, 皂角ㆍ甘草 各一寸(幷灸). 右剉, 作一貼, 入生薑 五片, 水煎服. 《醫鑑》
EP	加減三奇湯
SS	治咳喘上氣, 痰涎不利. 半夏 二錢, 桔梗ㆍ陳皮ㆍ靑皮ㆍ人參ㆍ桑白皮ㆍ紫蘇葉ㆍ杏仁ㆍ五味子 各一錢, 甘草 五分. 右剉, 作一貼, 入薑三, 水煎服. 《東垣》
EP	貝母散
SS	治熱嗽及痰喘, 辰時服, 酉時可安. 卽上二母散也. 《得效》
EP	平肺散
SS	治喘嗽痰盛, 寒熱往來, 咽乾口燥. 陳皮 一錢, 半夏ㆍ罌粟殼ㆍ薄荷ㆍ紫蘇葉ㆍ烏梅肉ㆍ紫菀ㆍ知母ㆍ桑白皮ㆍ五味子ㆍ杏仁ㆍ桔梗 各七分, 甘草 五分. 右剉, 作一貼, 薑三, 水煎服. 《丹心》
EP	紫蘇半夏湯
SS	治喘嗽痰盛, 寒熱往來. 桑白皮 二錢, 杏仁 一錢半, 半夏ㆍ陳皮ㆍ紫蘇葉ㆍ五味子ㆍ紫菀 各一錢. 右剉, 作一貼, 薑三, 水煎服. 《丹心》
EP	定喘化痰湯
SS	治咳嗽痰喘. 陳皮 二錢, 半夏ㆍ南星(幷製) 各一錢半, 杏仁 二錢, 五味子ㆍ甘草 各八分, 款冬花ㆍ人參 各七分. 右剉, 作一貼, 薑 五片, 水煎服. 《丹心》
EP	潤肺膏
SS	治同上. 紫菀ㆍ杏仁ㆍ款冬花 各一兩, 麻黃ㆍ桔梗ㆍ訶子ㆍ細辛 各五錢, (枯)白礬 一錢, 胡桃肉 一兩, 生薑 二兩(取汁), 淸油 八兩, 蜜 一斤. 右先將油煉熟, 次入蜜, 煉去沫, 却下藥末攪勻, 每服二三匙, 白湯調下, 臨臥時. 《丹心》
EP	蘇子導痰降氣湯
SS	治痰喘上氣. 蘇子 二錢, 半夏ㆍ當歸 各一錢半, 南星ㆍ陳皮 各一錢, 前胡ㆍ厚朴ㆍ枳實ㆍ赤茯苓 各七分, 甘草 五分. 右剉, 作一貼, 入薑三, 棗二, 水煎服. 《必用》
EP	大蘿皂丸
SS	治氣喘ㆍ痰喘, 風痰ㆍ食痰ㆍ酒痰, 麪毒等證. 蘿葍子(炒) 二兩, 皂角(燒存性) 一兩, 南星ㆍ半夏(幷製)ㆍ杏仁ㆍ瓜蔞仁ㆍ便香附ㆍ靑黛ㆍ陳皮 各五錢. 右爲末, 神麴糊和丸梧子大. 薑湯呑下六七十丸. 《入門》
EP	祛痰丸
SS	治風痰喘嗽. 人參ㆍ木香ㆍ天麻ㆍ陳皮ㆍ赤茯苓ㆍ靑皮ㆍ白朮 各一兩, 皂角 九錢, 槐角子ㆍ半夏 各七錢半. 右爲末, 薑汁糊和丸梧子大. 每五七十丸, 溫酒, 或薑湯呑下. 《丹心》
DD	氣喘
ZZ	七情所傷, 氣急而無聲響.
ZZ	驚憂氣鬱, 惕惕悶悶, 引息鼻張, 呼吸急促, 而無痰聲者, 是也. 《入門》
ZZ	喘者, 上氣急促, 不能以息之謂也. 《醫鑑》
ZZ	氣虛氣短而喘, 不可用苦寒之藥, 火盛故也. 宜用人參ㆍ(蜜灸)黃柏ㆍ麥門冬ㆍ地骨皮之類. 《丹心》
ZZ	氣實人, 因服黃芪過多而喘, 用三拗湯方見上以瀉其氣. 《丹心》
ZZ	氣喘, 宜加味四七湯方見神門ㆍ四磨湯ㆍ六磨湯ㆍ淸金湯ㆍ蘇子降氣湯方見氣門ㆍ加味白朮散ㆍ定肺湯ㆍ杏仁半夏湯ㆍ杏蘇飮ㆍ調降湯ㆍ加味四君子湯ㆍ沈香降氣湯方見氣門.
EP	四磨湯
SS	治七情鬱結, 上氣喘急. 人參ㆍ檳榔ㆍ沈香ㆍ烏藥 右各等分, 濃磨水取 七分盞, 煎三五沸, 微溫服, 不拘時. 《東垣》
EP	六磨湯
SS	治同上. 又治胸中氣膈甚. 當四磨湯, 加木香ㆍ枳殼等分. 製法服法同上. 《東垣》
EP	淸金湯
SS	治咳嗽喘急, 胸滿氣逆, 坐臥不安. 陳皮ㆍ赤茯苓ㆍ杏仁ㆍ阿膠珠ㆍ五味子ㆍ桑白皮ㆍ薏苡仁ㆍ紫蘇葉ㆍ百合ㆍ貝母ㆍ半夏麴ㆍ款冬花 各七分, 罌粟殼ㆍ人參ㆍ甘草 各三分. 右剉, 作一貼, 入薑三, 棗二, 梅 一箇, 同煎服. 《綱目》
EP	加味白朮散
SS	治氣虛喘急, 飮食不進, 又治喘嗽, 飮酒必發者. 卽參苓白朮散方見內傷, 加陳皮ㆍ半夏 各一錢. 右作一服, 入薑 三片, 桑白皮 七寸, 同煎服. 《得效》
EP	定肺湯
SS	治上氣喘嗽. 紫菀茸ㆍ五味子ㆍ橘皮ㆍ蘇子ㆍ杏仁ㆍ桑白皮ㆍ半夏ㆍ枳殼ㆍ甘草 各一錢. 右剉, 作一貼, 入薑 五片, 紫蘇五葉, 水煎服. 《直指》
EP	杏仁半夏湯
SS	治肺氣不足, 喘嗽. 杏仁ㆍ半夏ㆍ桔梗ㆍ陳皮ㆍ赤茯苓ㆍ防己ㆍ桑白皮ㆍ白礬 各一錢, 皂角ㆍ薄荷 各五分, 甘草 一寸. 右麤末, 作一貼, 薑三, 水煎服. 《丹心》
EP	杏蘇飮
SS	治上氣喘嗽浮腫. 紫蘇葉 二錢, 紫菀ㆍ甘草 各一錢, 陳皮ㆍ桔梗ㆍ麻黃ㆍ桑白皮ㆍ阿膠珠 各七分半, 五味子ㆍ大腹皮ㆍ烏梅肉ㆍ杏仁 各五分. 右剉, 作一貼, 入薑 五片, 水煎服. 《丹心》
EP	調降湯
SS	治喘嗽上氣. 枳殼 一錢三分, 甘草 一錢, 半夏ㆍ桔梗ㆍ赤茯苓ㆍ靑皮ㆍ陳皮ㆍ蘇子ㆍ檳榔ㆍ葶藶子(炒) 各七分, 白豆蒄ㆍ木香ㆍ縮砂ㆍ紫蘇葉 各五分. 右剉, 作一貼, 薑五, 水煎服. 《直指》
EP	加味四君子湯
SS	治氣喘. 人參ㆍ白朮 各一錢一分, 甘草 一錢, 當歸 八分, 赤茯苓ㆍ陳皮ㆍ厚朴ㆍ縮砂ㆍ蘇子ㆍ桑白皮 各六分, 沈香ㆍ木香 各五分(幷水磨取汁). 右剉, 作一貼, 入薑三, 棗二, 水煎, 和二香汁調服. 《回春》
DD	火喘
ZZ	手太陰之脈, 是動則肺脹滿膨膨而喘咳. 所生病者, 咳嗽, 上氣喘喝, 煩心胸滿. 《靈樞》
ZZ	是皆衝脈之火, 行于胸中而作也.
ZZ	平居則氣平和, 行動則氣促而喘者, 是衝脈之火上攻也. 有老人素有喘, 或吐唾血痰. 平居則不喘, 稍行動則氣促喘急. 以滋腎丸方見小便ㆍ空心服七八十丸, 其證大減. 此泄衝脈之火邪, 故如此其效也. 《東垣》
ZZ	火炎於肺胃而喘者, 乍進乍退, 得食則減, 食已則喘. 大槪胃中有實火, 膈上有稠痰. 食入於咽, 墜下稠痰, 喘卽暫止, 稍久, 食已入胃, 反助其火, 痰再升上, 喘反大作. 俗不知此, 作胃虛, 治以燥熱之藥, 以火濟火也. 昔葉都督患此, 諸藥不愈, 後以導水丸方見下門利五六次而安. 《丹心》
ZZ	熱喘者, 發于夏, 不發于冬. 《醫鑑》
ZZ	火喘, 用白虎湯方見寒門, 加瓜蔞仁ㆍ枳殼ㆍ黃芩, 煎服神效. 又雙玉散, 亦效. 《綱目》
ZZ	火喘, 以導痰湯方見痰門, 加芩ㆍ連ㆍ梔子ㆍ杏仁ㆍ瓜蔞仁, 以淸金降火消痰. 《入門》
ZZ	火喘, 宜麥門冬湯ㆍ加減瀉白散ㆍ滋陰降火湯方見火門ㆍ加味生脈散ㆍ瀉火淸肺湯ㆍ玉液散ㆍ玉華散. 《諸方》
ZZ	華佗云, 盛則爲喘, 減則爲枯. 活人書云, 發喘者, 氣有餘也. 凡看文字, 須會得本意. 肺氣若盛而有餘, 則當淸肅下行而不喘, 以其火入于肺, 衰與不足而爲喘焉. 故言盛者, 言肺中之火盛也. 有餘者, 言肺中之火有餘也. 故瀉肺火, 以苦寒之劑, 實補肺也. 《綱目》
EP	雙玉散
SS	治熱喘, 痰涌如泉. 寒水石ㆍ石膏 各等分. 右爲細末, 每取 三錢, 人參湯調下. 《保命》
EP	麥門冬湯
SS	治火喘. 麥門冬 三錢, 半夏 二錢, 人參 一錢, 甘草 五分, 粳米 一合, 大棗 三枚. 右剉, 作一貼, 水煎服, 日二. 《仲景》
SS	肺脹滿, 膨膨而喘咳者, 多用五味子ㆍ而人參次之, 麥門冬又次之, 黃連少許. 甚則交兩手而瞀者, 眞氣大虛也. 若氣短, 加黃芪ㆍ五味子ㆍ人參, 若氣盛, 去五味子ㆍ人參, 加黃芩ㆍ荊芥穗. 《東垣》
SS	一婦素有痰嗽, 忽一日大喘, 痰出如泉, 身汗如油, 脈浮而洪, 似將命絶. 速用麥門冬 四錢, 人參 二錢, 五味子 一錢半, 煎服一貼, 喘定汗止. 三貼, 痰漸少. 再加瓜蔞仁 一錢半, 白朮ㆍ當歸ㆍ芍藥ㆍ黃芩 各一錢, 服二十餘貼而安. 此門冬ㆍ五味, 人參之功也. 《本草》
EP	加減瀉白散
SS	治陰氣在下, 陽氣在上, 咳嘔喘促. 桑白皮 一錢半, 地骨皮ㆍ赤茯苓 各一錢二分, 人參 八分, 陳皮ㆍ五味子 各五分, 靑皮ㆍ甘草 各三分, 粳米 一撮. 右剉, 作一貼, 水煎服. 《東垣》
EP	加味生脈散
SS	治脈伏喘促, 手足厥逆, 用此救之. 五味子 三錢, 人參ㆍ麥門冬ㆍ杏仁ㆍ陳皮 各二錢. 右剉, 作一貼, 入薑五, 棗二, 水煎服.
SS	氣虛喘甚者, 單人參湯頻服之, 喘定者生, 不定者死. 或元氣素虛, 傷寒汗下後, 氣短, 氣促, 氣喘, 目反, 脈微, 精神困怠者危, 以此救之. 《入門》
EP	瀉火淸肺湯
SS	治火喘. 片芩 一錢, 梔子ㆍ枳實ㆍ桑白皮ㆍ陳皮ㆍ杏仁ㆍ赤茯苓ㆍ蘇子ㆍ麥門冬ㆍ貝母 各八分, 沈香 五分(水磨取汁), 朱砂 五分(水飛). 右剉, 作一貼, 水煎, 入沈香汁ㆍ朱砂末ㆍ竹瀝調服. 《回春》
EP	玉液散
SS	治喘嗽, 口乾煩渴. 瓜蔞根ㆍ知母ㆍ貝母(炒) 各一兩, 人參ㆍ甘草 各五錢. 右爲末, 每二錢, 先熔黃蠟 二錢, 入米飮. 同調服之. 《得效》
EP	玉華散
SS	治咳嗽上喘. 淸肺氣, 利咽膈. (甛)葶藶(炒)ㆍ桑白皮(炒)ㆍ天門冬ㆍ馬兜鈴ㆍ半夏ㆍ紫菀ㆍ杏仁ㆍ貝母ㆍ百合ㆍ人參 各一錢, 百部根ㆍ甘草 各五分. 右剉, 作一貼, 入薑四, 棗二, 水煎服. 《丹心》
DD	水喘
ZZ	水氣者, 漉漉有聲, 怔冲喘息, 宜葶棗散. 《入門》
ZZ	病人飮水多, 必暴喘滿.
ZZ	支飮, 喘不得息, 葶藶大棗瀉肺湯甚效. 《仲景》
ZZ	水腫腹脹而喘者, 盖喘必生脹, 脹必生喘. 二證相因, 皆小便不利. 肺主氣, 先喘而後脹者, 宜淸金降火而行水次之. 脾主濕, 先脹而後喘者, 宜燥濕行水而淸金次之. 《入門》
ZZ	支飮, 喘不得臥, 加短氣倚息, 其脈平, 小靑龍湯方見寒門主之. 《仲景》
ZZ	夫不得臥, 臥則喘者, 是水氣之客也. 水者, 循津液而流也. 腎者, 水藏, 主津液, 主臥與喘也. 宜神秘湯. 《綱目》
ZZ	濕熱作喘, 宜平氣散ㆍ加減瀉白散. 《寶監》
ZZ	水喘停飮, 胸膈滿悶, 脚先腫也. 宜平肺湯ㆍ杏蘇飮. 《諸方》
EP	葶棗散
SS	治水喘, 或面浮. 葶藶子(炒黃), 爲末. 大棗 十枚, 濃煎, 去棗, 調 二錢服. 《入門》
EP	葶藶大棗瀉肺湯
SS	治肺癰喘不得臥, 又治支飮喘急. 葶藶子(炒黃色), 爲末, 蜜和大如彈丸. 以大棗 二十枚, 水三升煎取二升, 去棗入一丸, 更煎取一升, 頓服之.
SS	孫兆治一人, 吐痰頃間已及一升, 喘咳不已. 服此一貼, 已覺胸中快利, 略無痰唾矣. 《綱目》
EP	神秘湯
SS	治上氣喘急, 不得臥. 臥則喘者, 水氣逆行, 上乘于肺. 肺得水而浮, 使氣不得流通, 其脈沈大, 宜服此. 紫蘇葉ㆍ橘紅ㆍ桑白皮 各二錢, 人參ㆍ赤茯苓ㆍ半夏 各一錢, 木香 五分. 右剉, 作一貼, 入生薑 五片, 水煎服, 日二. 《綱目》
EP	平氣散
SS	治濕熱喘急. 白牽牛(頭末) 二兩(半生半炒), 大黃 七錢, 陳皮(去白) 五錢, 靑皮ㆍ檳榔 各三錢. 右細末, 每三錢, 薑湯調下.
SS	一婦人本肥盛, 霖雨時, 因飮酒及潼乳, 得腹脹喘滿, 聲聞舍外, 不得安臥, 大小便澁滯, 氣口脈大兩倍於人迎, 沈緩有力, 此因濕熱大盛而爲喘. 邪氣盛則實, 實者宜下之. 用此藥一服減半. 再服喘止, 但有胸滿口乾, 時時咳嗽. 再與加減瀉白散, 全愈. 《寶監》
EP	加減瀉白散
SS	桑白皮ㆍ地骨皮ㆍ知母ㆍ桔梗ㆍ陳皮ㆍ靑皮 各一錢, 片芩ㆍ甘草 各五分. 右剉, 作一貼, 水煎服. 《寶監》
EP	平肺湯
SS	肺與腎, 皆以至陰積水, 喘急咳嗽, 盖水乘之也. 葶藶子(炒) 二錢, 桑白皮(炒)ㆍ桔梗ㆍ枳殼ㆍ半夏ㆍ紫蘇葉 各一錢, 麻黃 七分半, 甘草 五分. 右剉, 作一貼, 薑五, 水煎服. 《直指》
DD	久喘
ZZ	久病氣短, 不能接續, 似喘非喘者, 單人參湯, 或調中益氣湯方見內傷服之.
ZZ	諸喘久不止, 宜小蘿皂丸, 或人參淸肺飮方見上, 倍入粟殼澁之. 《入門》
ZZ	久喘未發時, 服人參半夏丸, 已發時, 用沈香滾痰丸方見痰門, 卽滾痰丸累效. 《河間》
ZZ	久喘, 宜人參紫菀湯ㆍ定喘湯ㆍ蠟煎散ㆍ金不換散ㆍ人參潤肺丸. 《諸方》
EP	單人參湯
SS	治氣虛喘急. 人參 一兩剉, 水煎, 頻服之. 《入門》
SS	一人傷寒, 咳嗽, 喉中聲如齁, 與獨參湯一服, 鼾聲除, 服至 二斤乃愈. 《綱目》
EP	小蘿皂丸
SS	治久喘最妙. 蘿葍子(蒸) 二兩, 皂角(煆) 五錢, 南星(以白礬水浸曬)ㆍ瓜蔞仁ㆍ海粉 各一兩. 右爲末, 薑汁入蜜, 和勻搗作丸櫻桃大, 含化嚥下. 《綱目》
EP	人參半夏丸
SS	化痰墜涎, 止嗽定喘, 治風痰, 茶痰, 食痰, 一切痰病. 海蛤粉 二兩, 半夏ㆍ乾薑ㆍ白礬ㆍ寒水石 各一兩, 人參ㆍ赤茯苓ㆍ薄荷ㆍ南星(炮) 各五錢, 藿香 二錢半. 右爲末, 水糊和丸梧子大. 薑湯下三十丸, 日三. 《醫監》
EP	人參紫菀湯
SS	治咳嗽喘急, 久不愈. 罌粟殼(薑製) 二錢, 縮砂 一錢半, 杏仁ㆍ款冬花 各一錢, 五味子ㆍ桂枝 各五分, 人參ㆍ紫菀ㆍ甘草 各四分. 右剉, 作一貼, 入薑五, 梅 一箇, 水煎服. 《丹心》
EP	定喘湯
SS	治肺虛久喘. 歌曰, 和劑須投定喘湯, 阿膠半夏及麻黃, 人參四兩同甘草, 四兩桑皮五味强, 罌粟二錢須蜜灸, 三錢煎服用生薑, 多年氣喘從今愈, 始信良醫有妙方. 《寶監》
SS	此方, 與上人參定喘湯同, 但兩錢之數異, 宜考.
EP	蠟煎散
SS	治虛勞久喘嗽, 或咯膿血. 杏仁ㆍ人參ㆍ麥門冬ㆍ山藥ㆍ白茯苓ㆍ貝母ㆍ百合ㆍ鹿角膠無則阿膠代之, 甘草(灸) 各等分. 右爲麤末, 每三錢, 入黃蠟皂角子大. 同水煎溫服. 《丹心》
EP	金不換散
SS	治喘嗽久不已. 罌粟殼(蜜炒) 五錢, 枳殼 四錢, 杏仁ㆍ甘草 各三錢. 右剉, 作二貼, 入薑三, 梅一, 煎服. 《得效》
EP	人參潤肺丸
SS	治肺虛咳喘, 日久成勞. 知母 三兩, 桔梗ㆍ桂皮 各二兩半, 人參ㆍ款冬花ㆍ杏仁ㆍ細辛ㆍ甘草 各二兩. 右爲末, 蜜丸芡實大. 每一丸, 細嚼薑湯下. 《入門》
DD	胃虛喘
ZZ	胃虛極, 則氣上逆, 擡肩擷肚, 喘而不休, 生脈散, 加杏仁ㆍ陳皮ㆍ白朮服. 《入門》
ZZ	胃喘, 則身熱而煩. 經云, 胃爲氣逆. 又云, 犯賊風虛邪者, 陽受之, 陽受之則入六府, 入六府則身熱不時臥, 上爲喘呼. 又云, 陽明厥則喘而惋, 惋則惡人. 或喘而死者, 或喘而生者, 何也. 厥逆連藏則死, 連經則生, 此胃喘. 宜加減白虎湯之類. 《綱目》
DD	陰虛喘
ZZ	血虛, 則陽無所依附而上奔. 宜四物湯, 倍芍藥, 加人參ㆍ五味子以收之. 《入門》
ZZ	陰虛者, 氣從臍下, 直衝淸道而上, 宜降氣滋陰. 《醫鑑》
ZZ	陰虛喘, 宜降心火, 補眞陰, 益精血. 四物湯合二陳湯, 加枳殼ㆍ黃芩ㆍ知母ㆍ黃柏. 《入門》
ZZ	陰虛火動, 痰喘不絶聲者, 急則治其標, 宜玄霜雪梨膏, 緩則治其本, 宜滋陰淸化膏. 《回春》
ZZ	凡喘不得臥, 其脈浮, 按之虛而澁者, 爲陰虛. 去死不遠, 愼勿下之, 必死. 宜四物湯, 加竹瀝ㆍ童便ㆍ靑黛ㆍ麥門冬ㆍ五味子ㆍ枳殼ㆍ紫蘇葉. 《綱目》
ZZ	陰虛喘, 宜寧肺湯ㆍ潤肺豁痰寧嗽湯ㆍ人參五味子散. 《諸方》
EP	寧肺湯
SS	治肺虛, 咳嗽喘急, 發熱自汗. 阿膠 一錢半, 川芎ㆍ當歸ㆍ白芍藥ㆍ熟地黃ㆍ白朮ㆍ五味子ㆍ麥門冬ㆍ人參ㆍ桑白皮ㆍ白茯苓ㆍ甘草 各七分. 右剉, 作一貼, 入薑五, 煎服. 《諸方》
EP	潤肺豁痰寧嗽湯
SS	治陰虛, 喘急, 及痰嗽. 陳皮ㆍ半夏ㆍ熟地黃ㆍ黃柏ㆍ知母(二味幷酒炒) 各八分, 白茯苓 七分, 黃芩(酒洗)ㆍ貝母ㆍ天門冬ㆍ麥門冬ㆍ紫菀(酒洗)ㆍ款冬花(酒洗)ㆍ桔梗ㆍ當歸ㆍ甘草 各六分. 右剉, 作一貼, 入薑三, 水煎服. 《醫鑑》
EP	人參五味子散
SS	治氣血勞傷虛損, 喘嗽, 膿血, 寒熱, 盜汗. 人參ㆍ五味子ㆍ桔梗ㆍ白朮ㆍ白茯苓ㆍ熟地黃ㆍ當歸ㆍ甘草 各七分, 地骨皮ㆍ前胡ㆍ桑白皮ㆍ枳殼ㆍ黃芪ㆍ陳皮ㆍ柴胡 各五分. 右剉, 作一貼, 入薑 三片, 水煎服, 日三. 《丹心》


CC	諸傷發喘嗽
ZZ	凡人夜行則喘出於腎, 淫氣病肺. 有所墮恐, 喘出於肝, 淫氣害脾. 有所驚恐, 喘出於肺, 淫氣傷心. 渡水跌仆, 喘出於腎與骨. 當是之時, 勇者氣行則已, 怯者着而爲病也. 《內經》
ZZ	吃酸成嗽, 宜甘膽丸. 食熱致嗽, 宜葶藶散ㆍ紫菀茸湯. 渡仆致嗽, 宜杏參散. 打撲致嗽, 宜當歸飮方見上.
DP	甘膽丸
SS	治吃酸搶喉, 因成喘嗽不止, 諸藥無效. 甘草 二兩(去赤皮作 二寸段, 中半劈開, 用猪膽汁 五枚浸三日取出, 灸乾爲細末), 煉蜜和丸菉豆大. 每服四五十丸, 茶淸呑下, 臥服神效. 曾有人患此病, 諸藥不效, 用此一服愈. 《聖惠》
DP	葶藶散
SS	治過食煎炒及酒, 以致喘急不得臥, 及治肺癰. (甛)葶藶子(炒)ㆍ瓜蔞仁ㆍ薏苡仁ㆍ桑白皮ㆍ升麻ㆍ葛根ㆍ桔梗 各一錢, 甘草 五分. 右剉, 作一貼, 薑三, 水煎服. 《入門》
DP	紫菀茸湯
SS	治過食煎煿, 邪熱傷肺, 咳嗽, 咽痒, 痰多, 喘急, 脇痛. 紫菀茸ㆍ(經霜)桑葉, 款冬花ㆍ百合ㆍ杏仁ㆍ阿膠珠ㆍ貝母ㆍ蒲黃(炒), 半夏 各一錢, 犀角ㆍ人參ㆍ甘草 各五分. 右剉, 作一貼, 薑五, 水煎服. 《丹心》
DP	杏參散
SS	治墜墮驚恐渡水跌仆, 喘急不安. 杏仁ㆍ人參ㆍ大腹皮ㆍ陳皮ㆍ檳榔ㆍ白朮ㆍ訶子ㆍ半夏ㆍ桂心ㆍ紫菀ㆍ桑白皮ㆍ紫蘇葉ㆍ甘草 各七分. 右剉, 作一貼, 薑三, 水煎服. 《入門》


CC	喘嗽通治藥
ZZ	宜杏參散ㆍ含膏丸ㆍ定喘化痰散ㆍ杏膠飮ㆍ雞鳴丸二方.
DP	杏參散
SS	通治咳嗽喘急. 杏仁ㆍ人參ㆍ桑白皮ㆍ桃仁 各一錢半. 右剉, 作一貼, 薑三, 棗二, 煎服. 《局方》
DP	含膏丸
SS	通治喘嗽. 葶藶子 一兩(隔紙熬令黑), 知母ㆍ貝母 各一兩. 右同爲末, 以棗肉 半兩, (別消)砂糖 一兩半和勻爲丸如彈子大. 新綿裹一丸含之, 徐徐嚥津, 甚者, 不過三丸效. 《本草》
DP	定喘化痰散
SS	治喘至妙, 定喘化涎. 猪蹄甲四 十九(箇淨洗控乾). 每甲納半夏ㆍ白礬 各一字, 入罐內封閉勿令烟出, 火煆通赤, 放冷細硏, 入麝香 一錢, 以糯米飮調下 一錢. 《本草》
DP	杏膠飮
SS	治十六般哮嗽. 杏仁ㆍ明膠 各一兩, 馬兜鈴ㆍ半夏(製)ㆍ人參ㆍ甘草 各五錢. 右細末, 每二錢, 水一盞, 薑三片, 煎至 七分, 臨臥服.
SS	心嗽, 加乾葛.
SS	肝嗽, 加烏梅 一箇, 大米 十四粒.
SS	脾嗽, 入薑 三片, 棗 二枚.
SS	胃嗽, 入蛤粉煎.
SS	膽嗽, 加茯神, 茶淸調下.
SS	肺嗽, 入桑白皮煎.
SS	膈嗽, 薑汁調嚥下.
SS	勞嗽, 入秦芃煎.
SS	冷嗽, 入葱白 三寸煎.
SS	血嗽, 入當歸ㆍ棗子煎.
SS	暴嗽, 入烏梅ㆍ生薑煎.
SS	産嗽, 入甘草 三寸, 黃蠟少許煎.
SS	氣嗽, 入靑皮煎.
SS	熱嗽, 蜜一匙, 葱白煎.
SS	哮嗽, 入半夏 三枚煎.
SS	腎嗽, 入黃芪ㆍ白飴糖煎服, 卽效. 《本草》
DP	雞鳴丸
SS	治十八般咳嗽哮喘, 吐血諸證如神. 知母(炒) 四兩, 旋覆花ㆍ陳皮ㆍ馬兜鈴ㆍ麻黃ㆍ甘草(灸) 各一兩, 桔梗ㆍ人參 各五錢, 阿膠珠ㆍ款冬花ㆍ五味子 各四錢, 杏仁ㆍ葶藶子(炒), 半夏(製) 各三錢. 右爲末, 蜜丸彈子大. 每一丸, 烏梅ㆍ薑ㆍ棗煎湯, 嚼下, 日三.
SS	十八般者, 肝咳ㆍ心咳ㆍ脾咳ㆍ肺咳ㆍ腎咳ㆍ胃咳ㆍ小腸咳ㆍ大腸咳ㆍ膽咳ㆍ膀胱咳ㆍ三焦咳ㆍ內因咳ㆍ外因咳ㆍ不內外因咳ㆍ氣咳ㆍ寒咳ㆍ熱咳ㆍ暴咳也. 《回春》
DP	雞鳴丸
SS	通治喘嗽. 知母(酒炒)ㆍ貝母(炒)ㆍ陳皮(去白)ㆍ桑白皮(蜜炒)ㆍ款冬花ㆍ旋覆花ㆍ天門冬ㆍ麥門冬ㆍ人參ㆍ葶藶子(炒), 桔梗ㆍ杏仁(麩炒)ㆍ半夏(薑製)ㆍ阿膠珠ㆍ甘草 各等分. 右爲末, 蜜丸彈子大. 以烏梅湯, 或薑湯化下一丸. 《中朝》


CC	喘嗽宜辨寒熱
ZZ	因風者, 遇風則嗽甚, 因寒者, 値寒則嗽劇, 因熱者, 遇熱則嗽卽發. 更有一驗甚的, 但問遇夜飮酒, 夜間如何. 若喫酒後嗽甚, 則有熱也. 喫酒了嗽減, 則有寒也. 涎淸白者, 有寒也. 黃濁者, 有熱也. 《局方》


CC	喘嗽宜分虛實
ZZ	治法最要, 分肺虛實. 若肺虛久嗽, 宜五味子ㆍ款冬花ㆍ紫菀ㆍ馬兜鈴之類補之. 若肺實有火邪, 或新嗽, 宜黃芩ㆍ天花粉ㆍ桑白皮ㆍ葶藶子之類瀉之. 《正傳》
ZZ	久病, 氣虛而喘, 宜阿膠ㆍ人參ㆍ五味子, 新病, 氣實而喘, 宜桑白皮ㆍ苦葶藶. 《丹心》
ZZ	肺之生病嗽喘, 大抵秋冬則實, 春夏則虛. 若實則面赤飮水, 身熱痰盛, 涕唾稠粘, 或咽乾面腫. 若虛則面白脫色, 氣少不語, 喉中有聲, 痰唾淸利.
ZZ	肺感微寒八九月間, 肺氣大旺, 病嗽者, 病必實, 非久病也. 宜瀉之. 《錢乙》


CC	喘嗽聲嘶
ZZ	喘嗽聲嘶, 乃血虛受熱, 靑黛ㆍ蛤粉, 爲末蜜丸, 常常噙化. 《丹心》
ZZ	宜用芩連四物湯. 《醫鑑》 詳見聲音門


CC	喘嗽上氣出於腎虛
ZZ	夫腎虛爲病, 不能納諸氣以歸元. 故氣逆而上, 咳嗽痰盛, 或喘或脹, 髓虛多唾, 足冷骨痿, 胸腹百骸俱爲之牽掣, 其嗽愈重, 其聲愈乾, 君子當於受病之處圖之可也.
ZZ	抑猶有說焉. 肺出氣也, 腎納氣也. 肺爲氣之主, 腎爲氣之藏. 凡咳嗽暴重, 動引百骸, 自覺氣從臍下逆奔而上, 此腎虛不能收氣也. 當以補骨脂ㆍ安腎元方見虛勞, 主之, 毋徒從事於寧肺. 《直指》
ZZ	下元虛冷, 腎氣不得歸元ㆍ上喘氣急. 宜安腎元ㆍ八味丸二方幷見虛勞, 人參湯呑下, 空心. 《得效》
ZZ	咳嗽煩寃者, 腎氣之逆也. 《內經》


CC	喘嗽劫藥
ZZ	諸喘不止, 椒目極細末, 每一二錢, 薑湯調服止之. 止後, 因痰治痰, 因火治火, 虛弱者勿用. 《丹心》
ZZ	諸喘劫藥, 蘿葍子(蒸熟) 一兩, 皂角(燒灰) 三錢. 右爲末, 薑汁加蜜丸服. 《丹心》
ZZ	治嗽劫藥, 五味子 五錢, 甘草 二錢半, 五倍子ㆍ芒硝 各一錢, 末蜜丸噙化. 《丹心》


CC	喘嗽熏藥
ZZ	久喘嗽, 非此不除. 南星ㆍ款冬花ㆍ鵝管石無則石鍾乳代ㆍ佛耳草ㆍ雄黃等分. 爲末, 拌艾. 以生薑 一片, 留舌上, 次用艾燒之, 須令烟入喉中. 一方無佛耳草, 有鬱金. 《丹心》
ZZ	久咳, 夜咳, 冬咳, 風入肺竅者, 宜熏之. 《入門》
ZZ	久嗽, 風入肺, 鵝管石ㆍ雄黃ㆍ鬱金 各一錢, 款冬花 三錢. 爲末, 每取 二錢, 拌艾捲作筒子, 燒烟吸入口中, 溫茶常呷下. 《入門》
ZZ	款冬花如雞子大, 蜜拌潤之. 用有觜瓦缾中燒藥, 却以缾觜當口, 吸烟嚥之, 甚效. 《綱目》
ZZ	無款冬花, 則用紫菀茸, 如上法熏之, 亦佳. 《俗方》


CC	哮證
ZZ	哮以聲響言, 喘以氣息言.
ZZ	哮卽痰喘甚而常發者. 《入門》
ZZ	哮吼者, 肺竅中有痰氣也. 《回春》
ZZ	治哮專主乎痰, 宜吐法. 吐藥中多用醋, 不可用涼藥. 必帶表散, 此寒包熱也. 必須薄滋味. 《丹心》
ZZ	哮喘遇冷則發者有二證. 一者屬中外皆寒, 宜東垣參蘇溫肺湯方見上, 一者屬寒包熱, 宜越婢加半夏湯等發表之劑方見下. 或預於八九月未寒之時, 用承氣湯方見寒門下其熱, 至冬寒時, 無熱可包, 自不發作. 《綱目》
ZZ	一少年病哮, 十月則發 一遍, 正當九月十月之交, 此疾不得汗泄. 宜溫散, 麻黃ㆍ黃芩, 每貼用 一錢半爲細末, 入薑汁水煎, 臨臥時服之, 與小胃丹方見痰門十二丸, 津嚥下. 《丹心》
ZZ	喘促, 喉中如水雞響者, 謂之哮, 氣促而連續不能以息者, 謂之喘. 《正傳》
ZZ	哮病氣實者, 用紫金丹二十丸, 吐去其痰. 虛者, 止服二三丸則不吐, 臨發時, 用此劫之. 丹溪方去豆豉更妙.
ZZ	水哮者, 因幼時水蓄於肺爲痰. 宜金沸草散方見上ㆍ小靑龍湯方見寒門, 或葶棗散.
ZZ	風痰哮者, 千緡導痰湯方見上.
ZZ	欲斷根者, 宜服定喘湯ㆍ黃芩利膈丸方見痰門.
ZZ	遇厚味發者, 淸金丸.
ZZ	久不得睡者, 兜鈴丸. 《入門》
ZZ	哮喘, 宜用奪命丹ㆍ立定散ㆍ解表二陳湯ㆍ五虎二陳湯ㆍ三白丸. 《諸方》
DP	紫金丹
SS	治哮喘不得臥, 須三年後者可服. 信砒(末) 一錢, 淡豆豉(搗爛) 一兩, 精猪肉(細切) 四兩. 三味拌和分作 三分, 用紙筋泥包裹, 烘令泥乾, 却用炭火煆, 靑烟出盡爲度, 放地上一宿, 出火毒, 取爲末. 湯浸蒸餠和丸菉豆大. 食後冷茶淸下, 大人二十丸, 小兒七丸, 忌一應鹹物湯水之類. 《入門》
DP	紫金丹
SS	凡遇天氣欲作雨, 便發齁喘, 甚至坐臥不得, 飮食不進, 此乃肺竅中積有冷痰, 乘天陰, 寒氣從背口鼻, 而入則肺脹作聲, 此病有苦至終身者, 亦有子母相傳者. 每發卽服, 不過七八次, 覺痰腥臭, 吐出白色, 是絶其根本也. 白砒 一錢(生用), (枯)白礬 三錢(另硏), 淡豆豉 一兩(水潤去皮, 蒸硏如泥). 右末, 合和撚作丸如菉豆大. 冷茶送下七丸, 甚者九丸, 以不喘爲愈. 不必多服, 久久服之, 奏效必矣. 《回春》
DP	定喘湯
SS	歌曰, 諸病原來有藥方, 惟愁齁喘最難當, 麻黃桑杏尋蘇子, 白果冬花更又良, 甘草黃芩同半夏, 水煮百沸不須薑, 病人遇此仙丹藥, 服後方知定喘湯.
SS	治哮喘神方. 麻黃 三錢, 杏仁 一錢半, 片芩ㆍ半夏ㆍ桑白皮ㆍ蘇子ㆍ款冬花ㆍ甘草 各一錢, 白果卽銀杏 二十一箇(去殼碎炒黃色). 右剉, 作一貼, 水煎服, 不拘時. 《回春》
DP	淸金丸
SS	治哮喘, 遇厚味發者. 蘿葍子(淘洗蒸熟曬乾爲末) 一兩, 皂角(燒存性爲末) 三錢. 右末, 薑汁浸蒸餠和丸如蘿葍子大. 每取三四十丸, 淡薑湯呑下. 《入門》
SS	一名淸金丹. 《丹心》
DP	兜鈴丸
SS	治齁䶎喘促, 不得臥. 馬兜鈴ㆍ杏仁ㆍ蟬退 各一兩, 信砒(煆) 三錢. 右爲末, 棗肉和丸葵子大. 臨臥, 以冷葱茶淸, 送下六七丸. 《入門》
DP	奪命丹
SS	治齁䶎喘嗽上氣. 信砒 一錢, 白礬 二錢, 白附子 三錢, 天南星 四錢, 半夏 五錢. 右先將信砒ㆍ白礬於石器內, 火煆紅出火, 黃色爲度, 切不可犯鐵器. 却入餘藥末和勻, 薑汁麪糊和丸如黍米大. 朱砂爲衣, 每服七丸, 小兒三丸, 井水呑下. 忌食熱毒物.
SS	此方, 治痰喘劫劑也. 病安之後, 卽用知母茯苓湯ㆍ人參五味散ㆍ寧肺湯, 以補虛可也. 《丹心》
DP	立定散
SS	治哮吼秘方. 大皂角 一箇(劈開去子), 入巴豆肉, 鐵線札緊, 灸焦黃色末每一錢, 用半夏ㆍ杏仁 各一錢, 香油煮黃, 俱爲細末. 每柿餠 一枚, 入一錢, 細嚼服之, 溫水送下. 《醫鑑》
DP	解表二陳湯
SS	治哮吼. 二陳湯方見痰門 一貼, 加紫蘇葉ㆍ麻黃ㆍ杏仁ㆍ桑白皮ㆍ紫菀ㆍ貝母ㆍ桔梗 各五分. 右薑三, 煎服. 《醫鑑》
DP	五虎二陳湯
SS	治哮吼喘急痰盛. 石膏 二錢, 麻黃ㆍ杏仁ㆍ陳皮ㆍ半夏ㆍ赤茯苓 各一錢, 人參 八分, 甘草 五分, 木香ㆍ沈香 各五分(水磨取汁). 右剉, 作一貼, 入薑三, 葱二, 蜜少許, 水煎後, 入二香汁調和服. 《醫鑑》
DP	三白丸
SS	治吼氣. (大白)半夏 一兩(生用), 白砒ㆍ白礬ㆍ雄黃ㆍ巴豆霜 各三錢. 右將白礬熔化, 入砒末於礬內焙乾, 取出擂爛, 再炒成砂, 同前藥爲末, 薑汁麪糊和丸粟米大. 桑白皮湯呑下十丸. 《回春》
SS	一名雄黃丸. 《十二方》


CC	肺脹證
ZZ	咳而上氣煩躁者, 爲肺脹, 欲作風水, 發汗卽愈.
ZZ	咳而上氣, 此爲肺脹. 其人喘, 目如脫狀, 脈浮大者, 越婢加半夏湯主之.
ZZ	肺脹, 咳而上氣, 煩躁而喘, 脈浮者, 心下有水氣. 小靑龍湯方見寒門, 加石膏主之. 《仲景》
ZZ	肺脹, 主收斂, 用訶子ㆍ靑黛ㆍ杏仁, 佐以海粉ㆍ便香附ㆍ瓜蔞仁ㆍ半夏麴, 薑汁與蜜調和作丸噙化.
ZZ	肺脹而嗽, 或左或右不得眠, 此痰挾瘀血碍氣而病. 宜養血以流動乎氣, 降火疏肝以淸痰, 四物湯, 加桃仁ㆍ訶子ㆍ靑皮ㆍ竹瀝之類. 《丹心》
ZZ	肺脹痰嗽, 睡不安, 宜淸化丸方見上.
DP	越婢湯
SS	石膏 四錢, 麻黃 二錢, 甘草 一錢. 右剉, 作一貼, 入生薑 五片, 大棗 二枚, 加半夏 二錢. 右剉, 水煎服之. 《金匱》


CC	肺痿證
ZZ	熱在上焦者, 因咳爲肺痿, 肺痿之病, 從何得之. 師曰, 或從汗出, 或從嘔吐, 或從消渴小便利數, 或從便難, 又被快藥下利, 重亡津液, 故得之.
ZZ	肺痿, 吐涎沫而咳者, 宜生薑甘草湯.
ZZ	肺痿, 吐涎沫而不咳者, 其人不渴, 必遺尿, 小便數, 所以然者, 以上虛不能制下故也. 此爲肺中冷, 必眩多吐涎. 甘草乾薑湯以溫之. 《仲景》
ZZ	肺痿咳唾, 咽燥欲飮水者自愈, 自張口者, 短氣也. 《脈經》
ZZ	寸口脈數, 其人咳, 口中反有濁唾涎沫者, 此爲肺痿之病. 若口中辟辟燥, 咳胸中隱隱痛, 脈反滑數, 此爲肺癰. 《仲景》
ZZ	肺痿之證, 寒熱往來, 自汗咳唾, 口中涎多, 知母茯苓湯主之. 火盛者, 人參平肺散主之, 或爲丸含化. 喘急面浮者, 葶棗散方見上. 大槪養肺, 養氣, 養血, 淸金, 降火. 《入門》
ZZ	肺痿將變爲癰, 宜紫菀散. 《海藏》
ZZ	咳嗽有濁唾涎沫, 或咳嗽唾中有紅線膿血, 名曰肺痿, 熱在上焦故也. 宜門冬淸肺飮ㆍ人參養肺湯ㆍ劫勞散ㆍ噙化仙方. 《諸方》
DP	生薑甘草湯
SS	治肺痿, 咳吐涎沫. 生薑 五錢, 人參 二錢, 甘草(灸) 三錢, 大棗 五枚. 右剉, 作一貼, 水煎服, 日二. 《仲景》
DP	甘草乾薑湯
SS	治肺痿, 吐涎沫而不咳. 甘草(灸) 四錢, 乾薑(炮) 二錢. 右剉, 作一貼, 水煎服. 《仲景》
DP	知母茯苓湯
SS	治肺痿, 喘嗽, 寒熱往來, 自汗. 知母ㆍ赤茯苓ㆍ黃芩 各一錢, 人參ㆍ半夏(製) 各七分, 五味子ㆍ款冬花ㆍ桔梗ㆍ麥門冬ㆍ柴胡 各五分, 白朮ㆍ甘草 各六分, 川芎ㆍ阿膠珠 各四分, 薄荷 三分. 右剉, 作一貼, 水煎服. 《入門》
DP	人參平肺散
SS	治心火刑肺, 傳爲肺痿, 咳嗽喘嘔, 痰涎壅盛, 寒熱盜汗. 桑白皮 二錢, 知母ㆍ人參ㆍ地骨皮ㆍ甘草(灸) 各一錢, 天門冬ㆍ赤茯苓 各八分, 陳皮ㆍ靑皮 各五分, 五味子 二十粒. 右剉, 作一貼, 薑三, 水煎服. 《東垣》
DP	紫菀散
SS	治肺痿, 咳唾膿血, 欲變成癰. 紫菀ㆍ知母ㆍ貝母 各一錢半, 人參ㆍ桔梗ㆍ赤茯苓 各一錢, 阿膠珠ㆍ甘草 各五分, 五味子 三十粒. 右剉, 作一貼, 薑三, 水煎服. 《入門》
DP	門冬淸肺飮
SS	治肺胃虛弱, 氣促氣喘, 或吐唾血, 將成肺痿證. 紫菀茸 二錢, 黃芪ㆍ白芍藥ㆍ甘草 各一錢半, 人參ㆍ麥門冬 各一錢, 當歸身 六分, 五味子 十五粒. 右剉, 作一貼, 水煎服. 《東垣》
DP	人參養肺湯
SS	治肺痿證, 咳嗽有痰, 午後熱幷聲颯者. 柴胡 二錢, 桑白皮 一錢, 赤茯苓ㆍ五味子ㆍ貝母ㆍ杏仁ㆍ枳實ㆍ桔梗 各七分, 人參ㆍ阿膠珠ㆍ甘草 各五分. 右剉, 作一貼, 薑三棗二, 水煎服. 《丹心》
DP	劫勞散
SS	治心腎俱虛, 勞嗽二三聲, 無痰, 遇夜發熱, 熱過卽冷, 時有盜汗, 四肢倦怠, 飮食減少, 體劣黃瘦, 此藥能治. 微嗽唾中有紅線, 名曰肺痿. 若不治, 便成羸劣之疾也. 方見虛勞《丹心》
DP	噙化仙方
SS	治痰盛, 咳喘, 吐膿血, 名曰肺痿. 甛梨汁ㆍ生蘿葍汁ㆍ(生)薑汁ㆍ白砂糖ㆍ款冬花ㆍ桔梗ㆍ紫菀 各二兩, 五味子 一兩. 右共熬去滓成膏, 入人參末 一兩和丸彈子大. 臨臥, 噙化一丸. 《回春》


CC	咳逆證
ZZ	咳逆, 一曰吃逆, 乃氣病也. 氣自臍下, 直衝上出於口而作聲之名也. 內經曰, 諸逆衝上, 皆屬於火. 古方, 悉以胃弱言之, 而不及火. 且以丁香ㆍ柿蔕ㆍ竹茹ㆍ陳皮等劑治之, 未審孰爲降火, 孰爲補虛. 人之陰氣, 依胃爲養, 胃土損傷, 則木來侮之矣. 陰爲火所乘, 不得內守, 木挾相火乘之, 故直衝淸道而上. 言胃弱者, 陰弱也. 虛之甚也. 《丹心》
ZZ	孫眞人云, 咳逆, 遍尋方論, 無此名稱. 盖咳逆者, 噦逆之名, 古人以咳逆爲噦耳. 大抵咳逆者, 卽內經所謂, 病甚者其聲噦, 是也. 啘者, 今人所謂, 乾嘔, 是也. 《類聚》
ZZ	咳逆者, 氣逆上衝而作聲也. 俗謂之𩚚逆, 是也. 其發也, 或三五聲而止, 或七八聲而止, 或有連續不絶, 收氣不回者. 或有病久, 脾胃衰敗而發咳逆, 額上出汗, 連聲不絶者, 最爲惡候, 乃不治之證也. 《醫鑑》


CC	咳逆與噦爲一
ZZ	噦病, 成無己, 許學士謂之吃逆, 是也. 或曰, 東垣海藏以噦爲乾嘔, 陳無擇又以爲咳逆, 何也. 答曰, 靈樞經云, 噦以草刺鼻, 令嚔, 嚔而已. 無息而疾迎引之, 立已, 大驚之, 亦可已. 詳此三法, 正是治吃逆之法. 今人用紙撚刺鼻便嚔, 嚔則吃逆立止. 或閉口鼻氣, 使之無息, 亦立已. 或作寃盜賊, 大驚駭之, 亦已. 此以噦爲咳逆, 爲得經旨也. 謂之噦者, 吃聲之重也. 謂之吃者, 噦聲之輕也. 皆因病聲之輕重而名之也. 《綱目》
ZZ	咳逆, 古人謂之𩜺, 是也. 《仲景》


CC	咳逆治法
ZZ	咳逆, 當分有餘不足. 不足者, 因內傷及大病後發, 其證胃弱面靑, 肢冷便軟.
ZZ	有餘者, 因外感胃燥, 及大怒大飽而發, 其證面紅, 體熱, 便閉. 《入門》
ZZ	凡吐利後多作噦, 此由胃中虛, 膈上熱, 故噦. 或至八九聲相連, 收氣不回, 至於驚人者, 若傷寒及久病得此, 甚惡. 《三因》
ZZ	咳逆陰證, 胃寒脈細, 或吐下虛極, 宜橘皮乾薑湯ㆍ橘皮半夏生薑湯ㆍ丁香柿蔕散ㆍ羌活附子湯, 或三香散.
ZZ	咳逆陽證, 發熱口苦, 胸滿脈數, 宜小柴胡湯方見寒門, 加橘皮ㆍ竹茹, 或橘皮竹茹湯ㆍ半夏生薑湯. 《活人》
ZZ	傷寒熱病, 陽明內實, 失下而發噦者, 宜調胃承氣湯ㆍ大柴胡湯.
ZZ	咳逆者, 火熱奔急上行, 而肺陰不納, 何其當哉. 故便秘者, 大承氣湯下之, 便軟者, 瀉心湯主之. 四方幷見寒門《易老》
ZZ	又有雜病咳逆 五條, 詳見于下.
DD	痢後咳逆
ZZ	痢後咳逆, 以人參ㆍ白朮煎湯, 調益元散方見暑門頻服, 自止.
ZZ	胃氣不足, 不能接續而噦作者, 宜補中益氣湯方見內傷, 加竹茹ㆍ生薑ㆍ(炮)附子一片, 煎服.
ZZ	氣從臍下逆上, 夜分轉甚者, 四物湯, 加黃柏ㆍ知母ㆍ陳皮ㆍ竹茹ㆍ生薑. 《入門》
ZZ	凡咳逆, 多發於痢後, 由中氣虛甚也. 補中益氣湯ㆍ調中益氣湯方見內傷多用, 甚佳. 《入門》
DD	食塞咳逆
ZZ	飮食塡塞胸中, 或食物太甚, 噎而不下, 發爲咳逆, 宜二陳湯, 加枳殼ㆍ縮砂ㆍ紫蘇葉, 或三香散. 《入門》
ZZ	帝曰, 人之噦者, 何氣使然. 岐伯曰, 穀入于胃, 胃氣上注于肺. 今有故寒氣與新穀氣, 俱還入于胃, 新故相亂, 眞邪相攻, 氣幷相逆, 復出于胃, 故爲噦. 《靈樞》
ZZ	宜服藥, 且取嚔以通之. 《入門》
DD	痰閉咳逆
ZZ	痰閉於上, 火動於下, 無別證, 忽然發噦, 從胸中起者, 宜用二陳湯, 加芩連ㆍ桔梗ㆍ梔子(薑汁炒), 煎服. 或人參蘆煎湯, 服而吐之則愈. 盖參蘆瀉肺, 肺衰氣降, 而火土復位矣. 《入門》
ZZ	痰挾氣虛發噦, 宜六君子湯方見痰門. 《正傳》
DD	水結咳逆
ZZ	胃中虛冷, 不能食者, 飮水則噦. 《仲景》
ZZ	或飮水太過, 成水結胸而發噦, 宜小陷胸湯, 或小靑龍湯, 去麻黃. 加炮附子, 煎服. 二方幷見寒門《正傳》
ZZ	飮水過多而吃逆者, 別無惡候, 五苓散主之. 方見寒門《綱目》
DD	過笑咳逆
ZZ	笑噦, 食噦, 皆屬有餘之證. 以紙撚探鼻取嚔, 或久閉氣可止. 《綱目》


CC	咳逆易治難治證
ZZ	噦聲頻密相連者, 爲實, 可治. 若半時噦一聲者爲虛, 難治多死, 死在朝夕.
ZZ	咳逆至七八聲相連, 收氣不回者, 難治. 《綱目》
DP	橘皮乾薑湯
SS	治胃寒咳逆. 橘皮 二錢, 人參 一錢半, 通草ㆍ乾薑ㆍ桂心ㆍ甘草(灸) 各一錢. 右剉, 作一貼, 水煎服. 《活人》
DP	橘皮半夏生薑湯
SS	治同上. 陳皮ㆍ半夏 各二錢, 乾生薑ㆍ人參ㆍ通草 各一錢. 右剉, 作一貼, 水煎服之. 《正傳》
DP	丁香柿蔕散
SS	治大病後, 胃中虛寒, 咳逆. 丁香ㆍ柿蔕ㆍ人參ㆍ白茯苓ㆍ橘皮ㆍ良薑ㆍ半夏(製) 各五錢, 甘草 二錢半, 生薑 七錢半. 右爲麤末, 每三錢, 水煎, 乘熱頓服. 或調蘇合香元服之, 尤妙. 一方, 七味 各一錢, 甘草半錢, 剉煎服亦可. 《綱目》
SS	一名溫中散. 《醫鑑》
DP	羌活附子湯
SS	治同上. 羌活ㆍ附子(炮)ㆍ茴香(炒)ㆍ乾薑(炮)ㆍ木香ㆍ丁香 各一錢. 右剉, 作一貼, 入鹽一撮, 同煎服. 《醫鑑》
DP	三香散
SS	治胃冷咳逆. 沈香ㆍ白豆蔲ㆍ紫蘇葉 各等分. 右爲末, 每一錢, 以柿蔕煎湯調下. 《入門》
DP	橘皮竹茹湯
SS	治胃虛, 膈熱而咳逆. 橘皮 三錢, 人參 二錢, 靑竹茹 四錢, 甘草 一錢. 右剉, 作一貼, 入薑五, 棗二, 水煎服, 加白朮ㆍ枳殼, 尤妙.
SS	一名陳皮竹茹湯. 《入門》
DP	半夏生薑湯
SS	治噦欲死. 半夏(製) 五錢, 生薑(切) 一兩. 右剉, 入靑竹茹雞子大, 水煎服. 《活人》
SS	一名鮮陳湯. 《醫鑑》


CC	取嚔法
ZZ	一人患傷寒將愈, 忽患咳逆, 百藥無效. 遂用皂角末吹鼻, 得嚔而止, 少時又吃, 又吹又止. 凡百餘次, 自是漸疏, 二三日而止. 此合靈樞草刺鼻嚔之法同. 《綱目》


CC	齅法
ZZ	咳逆久不止, 服藥無效, 宜用齅法灸法治之. 《活人》
DP	硫黃齅法
SS	硫黃ㆍ乳香 各二錢, 以酒煎之, 急令患人當鼻下, 嗅其氣. 《活人》
DP	雄黃齅法
SS	雄黃 二錢, 酒一盞煎至 七分, 急令患人, 嗅其熱氣, 卽止. 《活人》
DP	一方
SS	治咳逆久不止. 將乳香紙捲作筒, 燒烟熏鼻中, 吸之. 《回春》


CC	禁忌法
ZZ	凡火嗽, 忌用人參ㆍ半夏ㆍ陳皮等燥藥. 《入門》
ZZ	凡氣嗽, 忌用罌粟殼ㆍ肉豆蔲等澁藥. 《入門》
ZZ	凡咳嗽, 口乾咽燥, 有痰者, 不可用南星ㆍ半夏ㆍ宜用瓜蔞仁ㆍ貝母. 若飮水者, 又不宜瓜蔞, 恐泥膈不鬆快耳. 《丹心》


CC	嗽喘咳逆不治證
ZZ	咳而羸瘦, 脈堅大者死.
ZZ	咳而脫形, 發熱, 脈小堅急者, 死. 《靈樞》
ZZ	凡咳喘, 至肺脹, 有咽瘡失音者, 必死. 《入門》
ZZ	脈數有熱, 喘咳吐血, 上氣不得臥者, 死.
ZZ	上氣, 面浮腫, 肩息, 脈浮大, 不治. 又加脹, 尤甚. 《正傳》
ZZ	咳嗽, 肺脹, 鬱遏不得眠者, 難治. 《丹心》
ZZ	凡喘, 煩躁無脈, 身冷神昏者, 死. 《仲景》
ZZ	髮汗如油, 汗出如珠不流, 擡肩擷肚, 喘而不休. 胸前高起, 手足厥冷, 脈散及數者, 皆死. 《入門》
ZZ	汗出髮潤喘者, 爲肺絶
ZZ	身汗如油喘者, 爲命絶
ZZ	直視譫語喘滿者, 不治
ZZ	諸有篤病, 正氣欲絶之時, 邪氣盛行, 多壅逆而爲喘. 然則喘之危惡, 又安可以尋常目之. 《直指》
ZZ	久嗽不止成勞, 或聲啞, 或喉生瘡者, 不治. 《回春》
ZZ	凡咳逆小便閉澁, 或腹滿者, 不治. 脈見沈微散者, 死. 《仲景》
ZZ	瀉痢後咳逆, 及傷寒結胸發黃而咳逆, 俱難治. 《回春》
ZZ	傷寒及久病得咳逆, 俱爲惡候, 服藥不效, 則宜灸之必差. 灸而不差, 則必不救矣. 《資生》


CC	單方
XX	凡二十三種. 有人參胡桃湯ㆍ參桃湯.
DP	人參
SS	主肺虛, 氣短, 氣促, 咳嗽, 喘急. 人參膏方見氣門ㆍ獨參湯方見上, 皆有奇效. 《丹心》
SS	治氣虛喘, 人參 一寸, 胡桃 二箇(去殼不去皮). 右剉, 入薑五, 水煎服. 名人參胡桃湯. 一名參桃湯. 盖人參定喘, 帶皮胡桃斂肺也. 《直指》
SS	肺虛合用人參, 如初感風寒邪盛, 及久嗽鬱熱, 不可用. 反增喘滿, 嗽劇. 宜以沙參, 或玄參代之. 《丹心》
DP	五味子
SS	主咳嗽上氣, 身熱.
SS	五味收肺氣, 乃火熱必用之藥. 《東垣》
SS	人參ㆍ五味子ㆍ麥門冬, 治肺虛自汗, 或少氣, 而喘, 盖聖藥也. 《綱目》
SS	久嗽, 必用五味子, 東垣之法. 然驟用之, 恐閉住其邪, 必先發散之, 或兼用可也. 《丹心》
DP	生薑
SS	主咳嗽上氣.
SS	生與乾, 幷治嗽. 《本草》
SS	治嗽, 多用生薑, 以其辛能發散也. 《正傳》
SS	咳嗽喘急, 生薑 一升半, 砂糖 五兩, 同煎減半, 常服之. 《千金》
SS	久患咳逆, 生薑汁 半合, 蜜一匙, 煎令熟, 溫分三服. 《本草》
DP	瓜蔞實
SS	治痰嗽, 利胸膈. 取實肥大者, 割開取子, 凈洗槌破. 瓜細切焙乾. 半夏四 十九枚, 湯洗 十遍, 切焙爲末. 用洗瓜蔞水, 幷子瓤同熬成膏, 硏細爲丸梧子大. 薑湯下二十丸. 《本草》
SS	瓜蔞子, 甘能補肺, 潤能降氣, 宜爲治嗽要藥也. 《丹心》
DP	半夏
SS	治痰嗽上氣, 及形寒飮冷傷肺而咳. 半夏(製)ㆍ生薑切 各半兩, 煎服卽效. 《易老》
DP	葶藶子
SS	主肺氣壅, 上氣喘促, 或面浮. 取子炒黃色爲末 二錢, 棗湯調下. 《得效》
DP	苧麻根
SS	治哮喘. 取根, 和砂糖爛煮, 時時細嚼嚥下, 永絶病根, 神效. 《正傳》
DP	馬兜鈴
ZZ	主咳嗽, 喘促氣急, 坐息不得. 兜鈴 二兩(去殼, 只取裏面子, 童便拌炒). 甘草(灸) 一兩. 右爲末, 每一錢, 水煎, 溫呷. 或含末嚥汁亦得. 《本草》
ZZ	馬兜鈴ㆍ去肺熱, 補肺也. 《正傳》
DP	桑白皮
SS	治肺氣喘滿咳嗽, 或吐血. 桑皮 四兩(泔浸三宿剉細), 糯米 一兩(焙乾). 右同爲末, 米飮調下 一二錢. 《本草》
SS	桑白皮, 瀉肺氣, 然性不純良, 用之多者當戒. 盖以出土者, 有毒故也. 《丹心》
DP	皂莢
SS	主咳嗽上氣, 唾濁, 坐不得臥. 酥灸爲末, 蜜丸梧子大. 棗湯呑下三丸, 日三. 《湯液》
DP	鯉魚肉
SS	主咳嗽. 燒爲灰, 糯米飮調下 一二錢. 或取肉作膾, 以薑醋食之亦佳. 《本草》
DP	橘皮
SS	治咳嗽上氣. 橘紅 四兩, 甘草(灸) 一兩. 爲末, 每二錢, 白湯點服, 日三.
SS	又治吃逆. 橘皮 一兩, 濃煎, 乘熱頓服. 《本草》
DP	胡桃
SS	治痰喘, 能斂肺. 取胡桃 三箇(去殼不去皮), 與生薑 三片, 臨臥細嚼, 以溫湯呷下. 《得效》
DP	杏仁
SS	主咳嗽上氣, 喘促, 及哮嗽. 杏仁 一兩(去皮尖), 童便浸半月, 每日一換尿, 取出硏, 取每服一棗子大. 薄荷葉, 蜜水少許, 煎服二劑, 永差. 《綱目》
SS	又治老人久喘嗽. 杏仁ㆍ胡桃仁等分, 蜜丸彈子大. 薑湯嚼下. 《回春》
SS	杏仁散肺氣風熱, 然性實有熱, 因於寒者爲宜. 《丹心》
SS	童便浸杏仁ㆍ取其利肺氣, 潤劑也. 《綱目》
DP	梨
SS	主熱嗽.
SS	卒咳嗽, 梨一顆, 刺作五十孔, 每孔納胡椒 一粒, 麪裹煨熟, 停冷, 去椒食之. 《本草》
SS	咳嗽胸痞, 取雪梨(去心), 納蜜蒸熟, 停冷食之. 《入門》
DP	紫蘇子
SS	治肺氣喘急, 咳嗽. 蘇子, 水擣取汁, 和粳米煮粥食之. 和杏仁汁尤佳. 《本草》
DP	罌粟殼
SS	斂肺止咳喘. 然乃收功後藥也, 不可驟用. 《醫鑑》
SS	穀氣素壯人, 久嗽卽效. 粟殼(蜜炒), 爲末, 每一錢, 蜜湯調下. 《得效》
DP	雞子
SS	治哮喘. 取十箇, 略敲損殼, 不得損膜, 浸尿缸內, 經三日. 臨夜, 暫煮食之, 連日服. 盖能去風痰故也. 《丹心》
DP	猪肺
SS	治咳嗽喘急, 肺痿吐血. 猪肺 一箇, 洗去血水. 若病人每歲, 用杏仁 一箇, 去皮尖, 將肺以竹簽穿眼, 每眼, 入杏仁 一箇, 麻扎, 重湯煮熟, 去杏仁ㆍ只吃肺卽效. 《回春》
SS	上氣, 咳嗽, 身熱, 口乾, 猪肪膏 一斤, 切碎煮熟, 入鹽豉, 調和食之. 《入門》
DP	阿膠
SS	治肺虛損極, 咳嗽, 唾膿血, 非阿膠不補.
SS	喘甚, 須用阿膠. 《湯液》
SS	阿膠ㆍ炒爲末, 米飮調服, 止喘. 《本草》
DP	猯肉
SS	主上氣咳嗽. 灸爲末, 每二錢, 溫酒和服, 日二.
SS	肺痿, 上氣氣急, 猯脂 一合, 煖酒和服. 《本草》
DP	貓頭骨
SS	治哮喘不得睡. 取頭骨, 燒爲灰, 溫酒調下 二錢卽止. 《入門》
DP	人尿
SS	主咳喘, 肺痿, 又止勞渴嗽. 取溫尿飮之, 童子尿尤好. 又主久嗽失音. 《本草》


CC	鍼灸法
ZZ	咳嗽有痰, 宜灸天突ㆍ肺兪, 以泄火熱, 瀉肺氣. 《丹心》
ZZ	咳嗽上氣, 多唾冷痰, 灸肺兪, 五十壯, 又灸兩乳下黑白肉際, 各百壯.
ZZ	咳嗽, 聲破喉嘶, 灸天突, 五十壯. 《得效》
ZZ	久患喘嗽, 夜不得臥, 夏月亦衣裌溫背心, 是膏肓病也. 灸之而愈. 《資生》
ZZ	久嗽, 宜灸膏肓, 次灸肺兪. 《資生》
ZZ	喘急, 灸肺兪十一壯, 天突七壯. 《得效》
ZZ	傷寒嗽甚, 灸天突卽差. 《資生》
ZZ	遠年咳嗽, 灸直骨穴卽愈. 如不愈, 其病不可治矣. 艾炷如小豆大, 灸三壯, 男左女右. 《醫鑑》
ZZ	哮喘, 灸肺兪, 又取天突ㆍ膻中ㆍ璇璣ㆍ腧府ㆍ乳根ㆍ氣海. 《資生》
ZZ	喘滿, 痰實如膠, 取太谿.
ZZ	咳喘, 不得臥, 取雲門ㆍ太淵. 《綱目》
ZZ	咳嗽, 寒痰, 取列缺. 《綱目》
ZZ	氣逆發噦, 取膻中ㆍ中脘ㆍ肺兪ㆍ三里ㆍ行間. 《綱目》
ZZ	吃逆, 服藥無效, 灸中脘ㆍ膻中ㆍ期門, 必效. 《綱目》
ZZ	吃逆, 灸關元七壯, 立愈. 《綱目》
ZZ	又法, 乳下一指許, 正與乳相直, 骨間陷中, 婦人卽屈乳頭向下度之, 乳頭齊處是穴, 艾炷如小豆大, 灸三壯, 男左女右, 火到肌卽差. 一云, 其穴當取乳下骨間動脈處, 是也. 《得效》
ZZ	咳逆不止, 灸乳根二穴, 卽止如神. 又灸臍下氣海, 五壯或七壯, 亦立止. 《正傳》
ZZ	肺脹痰嗽, 不得臥, 但可一邊眠者, 可左側者, 灸右足三陰交, 可右側者, 灸左足三陰交, 立安. 《丹心》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇卷之六


BB	積聚


CC	積聚之因
ZZ	靈樞曰, 喜怒不節則傷藏, 藏傷則虛. 風雨襲虛, 則病起於上. 留着於脈, 稽留不去, 息而成積.
ZZ	着於陽明之經, 則挾臍而居, 飽食則益大, 飢則益小.
ZZ	着於緩筋也, 似陽明之積, 飽食則痛, 飢則安.
ZZ	着於腸胃之膜原, 痛而外連於緩筋, 飽食則安, 飢則痛.
ZZ	着於膂筋在腸後者, 飢則積見, 飽則積不見, 按之不得.
ZZ	淸濕襲虛, 則病起於下. 積之始生, 得寒乃生, 厥乃成積. 厥氣生足悗, 足悗生脛寒, 脛寒則血脈凝澁, 血脈凝澁則寒氣上入於腸胃, 入於腸胃則䐜脹, 䐜脹則腸外之汁沫迫聚不得散, 日以成積.
ZZ	卒然多飮食則脹滿, 起居不節, 用力過度, 則陽絡脈傷. 陽絡傷則血外溢, 陰絡傷則血內溢, 血內溢則後血謂後分下血也. 腸胃之絡傷, 則血溢於腸外, 腸外有寒, 汁沫與血相搏, 則幷合凝聚不得散而積成矣.
ZZ	帝曰, 人之善病腸中積聚者, 何以候之. 少兪答曰, 皮膚薄而不澤, 肉不堅而淖澤. 如此則腸胃惡, 惡則邪氣留止, 積聚乃成. 腸胃之間, 寒溫不次, 邪氣稍至, 蓄積留止, 大聚乃起.
ZZ	內經曰, 寒氣客於小腸膜原之間, 絡血之中, 血澁不得注於大經, 血氣稽留不得行, 故宿昔而成積矣.


CC	論五積六聚
ZZ	病有積有聚, 何以別之. 然積者, 陰氣也. 聚者, 陽氣也. 故陰沈而伏, 陽浮而動. 氣之所積, 名曰積, 氣之所聚, 名曰聚. 積者, 五藏所生, 聚者, 六府所成. 積者, 陰氣也. 其始發有常處, 其痛不離其部, 上下有所終始, 左右有所窮處. 聚者, 陽氣也. 其始發無根本, 上下無所留止, 其痛無常處. 故以是別知積聚也. 《難經》
ZZ	病有積有聚有㯏氣, 何謂也. 師曰, 積者, 藏病也, 終不移. 聚者, 府病也, 發作有時, 展轉痛移, 爲可治. 㯏氣者, 脇下痛, 按之則愈, 復發爲㯏氣. 《仲景》
ZZ	肝之積, 名曰肥氣, 在左脇下, 如覆盃, 有頭足, 久不愈, 令人發咳逆一云脇痛, 痎瘧連歲不已.
ZZ	心之積, 名曰伏梁如梁之橫架心下, 起臍上大如臂, 上至心下, 久不愈, 令人煩心.
ZZ	脾之積, 名曰痞氣在胃脘稍右, 在胃脘, 覆大如盤一作盃, 久不愈, 令人四肢不收, 發黃疸, 飮食不爲肌膚.
ZZ	肺之積, 名曰息賁喘息奔而上行也, 在右脇下, 覆大如盃, 久不已, 令人洒淅寒熱, 喘咳, 發肺癰.
ZZ	腎之積, 名曰奔豚若豚之奔衝上下無時也, 發於小腹上至心下, 若豚狀, 或下或上無時, 久不已, 令人喘逆, 骨痿, 少氣. 《難經》
ZZ	肝積面靑, 脈弦而長一作細, 定在左脇下.
ZZ	心積面赤, 脈數而實, 定在心下.
ZZ	脾積面黃, 脈大而虛一作沈而實, 定在中脘.
ZZ	肺積面白, 脈數而浮, 定在右脇下.
ZZ	腎積面黑, 脈寸口大實一作沈而急, 定在小腹. 《綱目》


CC	伏梁有二證
ZZ	帝曰, 病有小腹盛, 上下左右皆有根, 此爲何病可治否. 岐伯曰, 病名曰伏梁, 裹大膿血, 居腸胃之外, 不可治, 治之, 每切按之致死.
ZZ	帝曰, 人有身體髀股胻皆腫, 環臍而痛, 是爲何病. 岐伯曰, 病名伏梁, 此風根也. 其氣溢於大腸而着於肓, 肓之原在臍下, 故環臍而痛, 不可動之, 動之爲水尿澁之病. 此二病, 同名而實異也. 《內經》


CC	脈法
ZZ	鬱脈多沈伏, 或結, 或促, 或代. 《正傳》
ZZ	鬱脈沈濇, 積脈弦堅. 《丹心》
ZZ	病在右脇有積氣, 得肺脈結, 結甚則積甚, 結微則積微. 肺脈雖不見, 右手脈當沈伏. 《難經》
ZZ	心肺有積, 其脈皆喘數, 肝有積, 其脈弦長, 脾腎有積, 其脈皆大. 《綱目》
ZZ	脈弦緊爲積, 脈弦緊而微細者, 癥也. 夫癥瘕積聚之脈皆弦緊, 在心下卽寸弦緊, 在胃脘卽關弦緊, 在臍下卽尺弦緊.
ZZ	內有積不見脈難治, 見一脈相應爲易治.
ZZ	診積聚, 其脈堅强急者生, 虛弱者死.
ZZ	脈弦而伏者, 腹中有癥, 不可轉也. 必死不治. 《脈經》
ZZ	五藏爲積六府爲聚. 積在本位聚無定處. 駃緊浮牢小而沈實, 或結或伏爲聚爲積. 實强者生沈小者死. 《脈訣》
ZZ	五積屬陰, 沈伏附骨. 肝弦心芤, 腎沈急滑, 脾實且長, 肺浮喘卒.
ZZ	六聚結沈, 痼則浮結.
ZZ	又有癥瘕, 其脈多弦, 弦急瘕疾, 弦細癥堅.
ZZ	沈重中散, 食成癖痃, 左轉沈重, 氣癥胸前, 若是肉癥, 右轉橫旋.
ZZ	積聚癥瘕, 緊則痛纏, 虛弱者死, 實强可痊. 《回春》
ZZ	腹中有積, 脈忌虛弱. 《醫鑑》
ZZ	診婦人疝瘕積聚之脈, 弦急者生, 虛弱小者死. 《脈經》


CC	六鬱爲積聚癥瘕痃癖之本
ZZ	氣血冲和, 百病不生, 一有怫鬱, 諸病生焉. 鬱者, 病結不散也. 《丹心》
ZZ	熱鬱而成痰, 痰鬱而成癖, 血鬱而成癥, 食鬱而成痞滿, 此必然之理也.
ZZ	又氣鬱而濕滯, 濕滯而成熱, 熱鬱而成痰, 痰滯而血不行, 血滯而食不消化, 而遂成痞塊. 此六者, 相因而爲病也. 《正傳》
ZZ	鬱者, 結聚而不得發越也. 當升者不得升, 當降者不得降, 當變化者不得變化也. 此爲傳化失常, 六鬱之病見矣. 《丹心》
ZZ	一曰氣鬱, 二曰濕鬱, 三曰熱鬱, 四曰痰鬱, 五曰血鬱, 六曰食鬱, 此六鬱也. 六鬱不言風寒者, 風寒鬱則爲熱故也. 《丹心》
ZZ	治鬱之法, 順氣爲先, 降火, 化痰, 消積, 分多少而治. 蒼朮ㆍ蕪芎, 總解諸鬱. 《丹心》
ZZ	內經曰, 木鬱達之, 火鬱發之, 土鬱奪之, 金鬱泄之, 水鬱折之. 張子和曰, 木鬱達之, 謂吐之, 令其條達也. 火鬱發之, 謂汗之, 令其疏散也. 土鬱奪之, 謂下之, 令無壅碍也. 金鬱泄之, 謂滲泄解表利小便也. 水鬱折之, 謂抑之, 制氣衝逆也. 此治五鬱之大要耳. 《正傳》
ZZ	諸鬱, 通用六鬱湯ㆍ䴬麴丸ㆍ䴬麴保和丸ㆍ加味䴬麴丸. 《諸方》
DP	六鬱湯
SS	通治六鬱. 香附子 二錢, 川芎ㆍ蒼朮 各一錢半, 陳皮ㆍ半夏(製) 各一錢, 赤茯苓ㆍ梔子仁 各七分, 縮砂ㆍ甘草 各五分. 右剉, 作一貼, 薑三, 水煎服. 《丹心》
SS	氣鬱, 加木香ㆍ檳榔ㆍ烏藥ㆍ紫蘇葉.
SS	濕鬱, 加白朮ㆍ羌活ㆍ防己.
SS	熱鬱, 加黃連ㆍ連翹.
SS	痰鬱, 加南星ㆍ瓜蔞仁ㆍ海粉.
SS	血鬱, 加桃仁ㆍ牧丹皮ㆍ韭汁.
SS	食鬱, 加山楂子ㆍ神麴ㆍ麥芽. 《入門》
DP	六鬱湯
SS	開諸鬱火. 便香附ㆍ蒼朮ㆍ神麴ㆍ梔子ㆍ連翹ㆍ陳皮ㆍ川芎ㆍ赤茯苓ㆍ貝母ㆍ枳殼ㆍ紫蘇葉 各一錢, 甘草 五分. 右剉, 作一貼, 薑 三片, 水煎服. 《醫鑑》
DP	䴬麴丸
SS	解諸鬱. 蒼朮ㆍ便香附ㆍ川芎ㆍ神麴(炒)ㆍ梔子(炒) 各等分. 右爲末, 水和丸如菉豆大. 溫水下七九十丸. 《丹心》
SS	䴬音弋, 細麪也麴丸, 一名芎朮丸. 凡願欲不遂, 如寡婦僧道之類, 名利不遂, 或先富後貧, 或久病不愈者, 皆宜服此. 《入門》
DP	䴬麴保和丸
SS	開鬱行氣, 消積散熱. 白朮 三兩, 山楂肉 二兩, 蒼朮ㆍ川芎ㆍ神麴(炒)ㆍ便香附ㆍ陳皮ㆍ半夏ㆍ白茯苓ㆍ枳實ㆍ黃連(酒炒)ㆍ當歸(酒洗) 各一兩, 梔子(炒)ㆍ連翹ㆍ蘿葍子(炒)ㆍ木香 各五錢. 右爲末, 薑汁泡蒸餠和丸梧子大. 薑湯下五十丸. 《醫鑑》
DP	加味䴬麴丸
SS	解諸鬱, 開胸膈, 進飮食. 蒼朮(泔浸薑汁炒)ㆍ蕪芎ㆍ便香附ㆍ神麴(炒)ㆍ梔子(炒) 各四兩, 陳皮(去白)ㆍ白朮(炒)ㆍ黃芩(炒) 各一兩半, 山楂肉(蒸) 二兩. 右爲末, 稀糊和丸梧子大. 白湯下五六十丸. 《醫鑑》
DD	氣鬱
ZZ	胸滿脇痛, 脈沈澁, 宜用香附ㆍ蕪芎ㆍ蒼朮. 《入門》
ZZ	宜服木香調氣散ㆍ解鬱調胃湯ㆍ䴬麴丸.
ZZ	二陳湯煎水, 呑下交感丹方見氣門. 《入門》
DD	濕鬱
ZZ	周身關節走痛, 首如物蒙, 足重, 遇陰寒便發, 脈沈濡, 宜用蒼朮ㆍ川芎ㆍ白芷ㆍ赤茯苓. 《入門》
ZZ	宜服滲濕湯方見濕門ㆍ平胃散方見內傷.
DD	熱鬱
ZZ	目蒙口乾舌燥, 小便赤濁, 脈沈數, 宜用靑黛ㆍ香附ㆍ蒼朮ㆍ川芎ㆍ梔子. 《入門》
ZZ	宜服升陽散火湯ㆍ火鬱湯二方幷見火門.
DD	痰鬱
ZZ	胸滿, 動則喘急, 起臥怠惰, 寸脈沈滑, 宜用海石ㆍ香附子ㆍ瓜蔞仁ㆍ南星. 《入門》
ZZ	宜服瓜蔞枳殼湯ㆍ升發二陳湯.
DD	血鬱
ZZ	四肢無力, 能食, 小便淋, 大便紅, 脈沈芤澁, 宜用桃仁ㆍ紅花ㆍ靑黛ㆍ川芎ㆍ香附子. 《入門》
ZZ	宜服生韭飮ㆍ順氣丸ㆍ當歸活血湯.
DD	食鬱
ZZ	噫酸惡食, 黃疸, 鼔脹, 痞塊, 脈氣口緊盛, 宜用蒼朮ㆍ香附ㆍ山楂子ㆍ神麴ㆍ鍼砂(醋炒). 《入門》
ZZ	宜服香砂平胃散ㆍ散鬱湯.
EP	木香調氣散
SS	治氣鬱. 烏藥ㆍ香附ㆍ枳殼ㆍ靑皮ㆍ陳皮ㆍ厚朴ㆍ蕪芎ㆍ蒼朮 各一錢, 木香ㆍ縮砂 各五分, 桂皮ㆍ甘草 各三分. 右剉, 作一貼, 薑 三片, 水煎服. 《回春》
EP	解鬱調胃湯
SS	治氣分之火, 壅遏於中, 時作刺痛. 皆由怒憂思慮, 勞心所致也. 梔子(鹽水炒)ㆍ當歸(酒洗) 各一錢二分, 白朮ㆍ陳皮ㆍ白茯苓 各一錢, 赤芍藥(酒浸)ㆍ生乾地黃(酒洗薑汁炒)ㆍ香附米 各八分, 神麴(炒)ㆍ麥芽(炒) 各七分, 川芎 六分, 桃仁ㆍ(生)甘草 各四分. 右剉, 作一貼, 薑 三片, 水煎服. 《回春》
EP	瓜蔞枳殼湯
SS	治痰鬱. 瓜蔞仁ㆍ枳實ㆍ桔梗ㆍ川芎ㆍ蒼朮ㆍ香附ㆍ杏仁ㆍ片芩(酒炒)ㆍ貝母(炒)ㆍ陳皮 各一錢, 縮砂ㆍ木香 各五分, 甘草 三分. 右剉, 作一貼, 水煎, 入竹瀝薑汁調服. 《回春》
EP	升發二陳湯
SS	治痰鬱. 半夏 二錢, 陳皮ㆍ蕪芎ㆍ赤茯苓 各一錢半, 柴胡ㆍ防風ㆍ升麻ㆍ甘草 各一錢. 右剉, 作一貼, 入薑 三片, 煎服. 《入門》
EP	生韭飮
SS	治血鬱, 胃脘有瘀血作痛. (生)桃仁 七箇, 連皮細嚼, 以生韭汁一盞, 送下卽效. 《回春》
EP	順氣丸
SS	治血鬱. 香附子 八兩, 以童便浸曬乾爲末, 以粟米糊和丸服. 《綱目》
EP	當歸活血湯
SS	治血鬱. 當歸ㆍ赤芍藥ㆍ川芎ㆍ桃仁 各一錢, 牧丹皮ㆍ香附子ㆍ烏藥ㆍ枳殼ㆍ靑皮 各八分, 紅花 五分, 桂皮ㆍ乾薑(炮)ㆍ甘草 各三分. 右剉, 作一貼, 入薑三, 水煎服. 《回春》
EP	香砂平胃散
SS	治食鬱. 蒼朮ㆍ厚朴ㆍ陳皮ㆍ便香附 各一錢, 山楂肉ㆍ縮砂ㆍ枳殼ㆍ麥芽ㆍ神麴ㆍ乾薑ㆍ木香 各五分, 甘草(灸) 三分. 右剉, 作一貼, 入薑三, 蘿葍子(炒硏) 一撮, 煎服. 《回春》
EP	散鬱湯
SS	治食鬱. 陳皮ㆍ赤茯苓 各一錢半, 蒼朮ㆍ白芍藥ㆍ川芎ㆍ梔子 各一錢二分, 枳殼ㆍ香附 各一錢, 甘草 五分. 右剉, 作一貼, 入薑三, 煎服.
SS	鬱則胃熱, 鬱散則上焦行, 下脘通, 水穀之陰自滋沛, 身中之陰氣自生矣. 《丹心》


CC	痞塊積聚所屬部分
ZZ	凡痞塊積聚在中, 爲痰飮.
ZZ	在右爲食積.
ZZ	在左爲血積. 《丹心》
ZZ	夫左爲血塊, 右爲食積, 中爲痰飮, 此言誠然. 夫左關肝膽之位, 主藏血液. 右關脾胃之位, 主藏飮食. 中間則爲水穀出入之道路. 所以左爲血塊, 右爲食積, 中爲痰飮, 其理昭然. 《丹心》


CC	痞塊證治
ZZ	塊是有形之物, 氣不能成塊, 乃痰與食積死血也. 宜用化塊丸. 《丹心》
ZZ	凡痞塊在皮裏膜外, 俱宜二陳湯, 加補氣行氣藥, 先須斷厚味. 《丹心》
ZZ	治塊, 當降火, 消食積卽痰也, 行死血, 塊去後, 須大補之. 《丹心》
ZZ	凡婦人有塊, 多屬死血. 《丹心》
ZZ	痞塊, 一名癥瘕. 其不能移動者, 是癥塊也. 或有或無, 或上或下, 或左或右者, 是瘕塊也. 俱用潰堅湯丸爲主. 《丹心》
ZZ	脇下有塊, 宜當歸龍薈丸方見五藏, 加桃仁ㆍ薑黃 各一兩, 蜜丸服之. 《入門》
ZZ	驚氣成塊者, 妙應丹方見痰飮, 加穿山甲(炒)ㆍ鱉甲(燒) 各三錢, 玄胡索ㆍ蓬朮 各四錢, 每服五七十丸, 以利爲度. 《綱目》
ZZ	痞塊, 宜用連蘿丸ㆍ消塊丸ㆍ加味柴平湯ㆍ消積保中丸ㆍ開懷散ㆍ柴香散ㆍ保和丸ㆍ化痞丹, 兼用膏藥外貼之. 《諸方》
ZZ	凡腹中有塊, 不問積聚癥瘕, 俱爲惡候, 切勿視爲尋常. 若脹滿已成, 胸腹鼔急, 雖倉扁復生, 亦莫能救其萬一也. 《正傳》
DP	化塊丸
SS	治痞塊及血塊. 海粉(酒煮)ㆍ三稜ㆍ蓬朮(幷醋煮), 紅花ㆍ桃仁ㆍ五靈脂ㆍ香附子 各一兩, 石磏 五錢. 右爲末, 醋糊和丸梧子大. 白朮湯下三五十丸. 《丹心》
DP	連蘿丸
SS	治食積, 死血, 痰飮成塊, 在兩脇作痛, 雷鳴, 嘈囃, 眩暈. 黃連 一兩半(取一半以吳茱萸 五錢同炒去茱萸, 一半以益智 五錢同炒去益智), 白芥子ㆍ蘿葍子(幷炒) 各一兩半, 梔子ㆍ川芎ㆍ三稜ㆍ蓬朮ㆍ桃仁ㆍ香附子ㆍ山楂肉ㆍ神麴 各一兩, 靑皮 五錢. 右爲末, 蒸餠和丸梧子大. 白湯呑下五六十丸. 《入門》
SS	一名白芥丸. 《入門》 今名消積丸. 《俗方》
DP	消塊丸
SS	治痞塊癥瘕. 大黃 四兩, 硝石 三兩, 人參ㆍ甘草 各一兩半. 右爲末, 陳醋三升, 置磁器內, 先納大黃煎, 不住手攪, 使微沸盡一升, 下餘藥末, 熬至可丸, 則丸如梧子大. 米飮下三十丸, 當利如雞肝惡物. 《入門》
SS	一名硝石丸. 《千金》
DP	加味柴平湯
SS	治積塊有熱. 柴胡ㆍ黃芩ㆍ半夏ㆍ蒼朮ㆍ厚朴ㆍ陳皮ㆍ山楂肉ㆍ靑皮ㆍ枳殼ㆍ神麴ㆍ三稜ㆍ蓬朮 各七分, 甘草 五分. 右剉, 作一貼, 入薑三棗二, 水煎服. 《回春》
DP	消積保中丸
SS	散痞除塊. 白朮(土炒) 三兩, 陳皮(去白) 二兩, 半夏ㆍ白茯苓ㆍ香附(醋炒)ㆍ蘿葍子(炒)ㆍ白芥子(炒)ㆍ神麴(炒)ㆍ黃連(薑汁炒)ㆍ梔子(薑汁炒) 各一兩, 檳榔 七錢, 蓬朮ㆍ三稜(幷醋炒) 各八錢, 麥芽(炒) 六錢, 乾漆(炒) 五錢, 靑皮(香油炒)ㆍ縮砂(炒) 各四錢, 木香ㆍ阿魏 各三錢. 右爲末, 以薑汁酒糊和丸梧子大. 白湯下八十丸. 《醫鑑》
DP	開懷散
SS	治心下積塊, 痞悶或發熱. 柴胡ㆍ草豆蔲 各一錢, 三稜ㆍ蓬朮(幷醋炒)ㆍ靑皮ㆍ陳皮ㆍ半夏ㆍ白茯苓ㆍ香附子ㆍ檳榔ㆍ枳實ㆍ紅花ㆍ甘草 各七分. 右剉, 作一貼, 薑三, 煎服. 《醫鑑》
DP	柴香散
SS	治心腹有氣一塊略通, 或膨脹, 寒熱. 枳實ㆍ地骨皮ㆍ三稜ㆍ蓬朮 各一錢, 柴胡ㆍ黃芩 各七分, 赤芍藥ㆍ厚朴ㆍ香薷ㆍ黃連ㆍ玄胡索 各五分, 甘草 三分. 右剉, 作一貼, 水煎服. 《醫鑑》
DP	保和丸
SS	治一切飮食所傷, 及積聚痞塊, 久服自消. 白朮 五兩, 陳皮ㆍ半夏ㆍ茯苓ㆍ神麴ㆍ山楂肉 各三兩, 連翹ㆍ香附子(酒炒)ㆍ厚朴ㆍ蘿葍子(炒) 各二兩, 枳實ㆍ麥芽ㆍ黃連(酒炒)ㆍ黃芩(酒炒) 各一兩. 右末, 薑汁糊和丸梧子大. 茶淸下五七十丸. 《醫鑑》
DP	化痞丹
SS	消積塊專攻之劑. 大黃 四兩(醋浸七日, 日曬夜露又七日), 穿山甲(土炒) 二兩, 木鱉子(去油)ㆍ香附子(便浸炒)ㆍ桃仁 各一兩, 紅花 二錢, 靑黛 五分. 右爲末, 將大黃和好醋煮, 爲糊和丸菉豆大. 茅根葛根煎湯下五七十丸. 《回春》


CC	積聚治法
ZZ	治積, 當察其所痛, 以知其病有餘不足, 可補可瀉, 無逆天時. 詳藏府之高下, 如高者越之, 結者散之, 客者除之, 留者行之, 堅者削之, 强者奪之, 鹹以耎之, 苦以瀉之. 全眞氣藥補之. 隨所利而行之, 節飮食愼起居, 和其中外, 可使必已. 《東垣》
ZZ	凡積病, 不可用下藥, 徒損眞氣, 病亦不退. 當用消積藥, 使之融化, 則自消除根矣. 《丹心》
ZZ	經曰, 治積聚, 有化積, 消積, 挨積, 磨積, 而無下積之說. 盖不可直便取下, 以傷胃氣也. 《永類》
ZZ	諸積, 勿輕吐下. 徒損眞氣, 積亦不去. 奔豚尤不可吐. 五積古有五方, 今增損五積丸更妙. 《入門》
ZZ	內經曰, 破積用毒藥, 衰其太半而止藥. 凡大積大聚, 消其太半乃止. 藥過劑則死. 《東垣》
ZZ	肝積, 用肥氣丸.
ZZ	心積, 用伏梁丸.
ZZ	脾積, 用痞氣丸.
ZZ	肺積, 用息賁丸.
ZZ	腎積, 用奔豚丸.
ZZ	六聚, 宜用散聚湯ㆍ香稜丸ㆍ大七氣湯ㆍ大阿魏丸ㆍ大安丸. 《入門》
ZZ	積初爲寒, 宜辛溫消導, 大七氣湯ㆍ烏白丸ㆍ阿魏丸.
ZZ	久則爲熱, 宜辛寒推蕩, 木香檳榔丸方見氣門ㆍ通玄二八丹ㆍ消塊丸. 《入門》
ZZ	治積要法, 大抵以所惡者攻之, 所喜者誘之, 則易愈.
ZZ	如䃃砂ㆍ水銀, 治肉積.
ZZ	神麴ㆍ麥芽, 治酒積.
ZZ	水蛭ㆍ蝱蟲, 治血積.
ZZ	木香ㆍ檳榔, 治氣積.
ZZ	牽牛ㆍ甘遂, 治水積, 雄黃ㆍ膩粉, 治痰積.
ZZ	礞石ㆍ巴豆, 治食積, 各從其類也. 《本事》
ZZ	又云三稜ㆍ蓬朮, 治血積. 香附ㆍ枳實, 治食積. 山楂ㆍ阿魏, 治肉積. 海粉ㆍ礞石, 治痰積. 雄黃ㆍ白礬, 治蟲積. 乾薑ㆍ巴豆, 治寒積. 黃連ㆍ大黃, 治熱積. 《丹心》
ZZ	五積六聚, 通用增損五積丸ㆍ消積正元散ㆍ肥氣丸ㆍ伏梁丸ㆍ痞氣丸ㆍ息賁丸ㆍ奔豚丸. 又有奔豚湯ㆍ散聚湯ㆍ香稜丸ㆍ大七氣湯ㆍ潰堅湯ㆍ潰堅丸ㆍ眞人化鐵湯. 《諸方》
ZZ	宿血滯氣, 凝結爲癥瘕, 腹中痞塊, 堅硬作楚. 當以破氣藥伐之, 或以類相從. 如敗梳治虱瘕, 銅屑治龍瘕, 麴糵治米瘕, 石灰治髮瘕. 《得效》
DP	增損五積丸
SS	通治五積. 黃連(肝積 五錢, 脾腎積 七錢, 心肺積 一兩半)ㆍ厚朴(肝心肺積 五錢, 脾腎積 八錢)ㆍ川烏(肝肺積 一錢, 心腎脾積 五分)ㆍ乾薑(肝心積 五分, 肺脾腎 一錢半)ㆍ人參(肝心脾肺積 二錢, 腎積 五分)ㆍ茯苓 一錢半, 巴豆霜 五分. 右爲末, 蜜丸梧子大. 初服二丸, 漸加, 以微溏爲度. 治積塊, 不拘臍上下左右, 通用.
SS	如肝積, 加柴胡 一兩, 川椒 四錢, 蓬朮 三錢, 皂角ㆍ昆布 各二錢半.
SS	心積, 加黃芩 三錢, 肉桂ㆍ茯神ㆍ丹參 各一錢, 菖蒲 五分.
SS	肺積, 加桔梗ㆍ三稜ㆍ天門冬ㆍ靑皮ㆍ陳皮ㆍ白豆蔲 各一錢, 紫菀ㆍ川椒 各一錢半.
SS	脾積, 加吳茱萸ㆍ黃芩ㆍ縮砂 各二錢, 澤瀉ㆍ茵蔯 各一錢, 川椒 五分.
SS	腎積, 加玄胡索 三錢, 苦練肉ㆍ全蝎ㆍ附子ㆍ獨活 各一錢, 澤瀉ㆍ菖蒲 各二錢, 肉桂 三分, 丁香 五分. 《入門》
DP	消積正元散
SS	治痰飮氣血鬱結, 食積氣不升降, 積聚脹痛. 白朮 一錢半, 神麴ㆍ香附ㆍ枳實ㆍ玄胡索ㆍ海粉 各一錢, 赤茯苓ㆍ陳皮ㆍ靑皮ㆍ縮砂ㆍ麥芽(炒)ㆍ山楂肉ㆍ甘草 各七分. 右剉, 作一貼, 薑三, 水煎服.
SS	一名開鬱正元散無枳實, 有桔梗. 《入門》
DP	肥氣丸
SS	治肝積. 柴胡 一兩, 黃連 七錢, 厚朴 五錢, 川椒 四錢, 甘草 三錢, 蓬朮ㆍ人參ㆍ昆布 各二錢半, 皂角ㆍ白茯苓 各一錢半, 乾薑ㆍ巴豆霜 各五分, 川烏 二分. 右爲末, 蜜丸梧子大. 初服二丸, 日加一丸, 二日加二丸, 至大便溏, 便漸減服. 周而復始, 塊減半, 勿服. 《正傳》
DP	伏梁丸
SS	治心積. 黃連 一兩半, 厚朴ㆍ人參 各五錢, 黃芩ㆍ桂枝ㆍ茯神ㆍ丹參 各一錢, 乾薑ㆍ菖蒲ㆍ巴豆霜ㆍ川烏 各五分, 紅豆蔲 二分. 右爲末, 蜜丸梧子大. 黃連湯下, 服如上法. 《正傳》
DP	痞氣丸
SS	治脾積. 黃連 八錢, 厚朴 四錢, 吳茱萸 三錢, 黃芩 二錢, 縮砂 一錢半, 白茯苓ㆍ人參ㆍ澤瀉 各一錢, 茵蔯ㆍ乾薑 各一錢半, 川烏ㆍ川椒 各五分, 桂皮ㆍ巴豆霜 各四分, 白朮 二分. 右爲末, 蜜丸梧子大. 甘草湯下, 服如上法. 《正傳》
DP	息賁丸
SS	治肺積. 黃連 一兩 三錢, 厚朴 八錢, 川烏ㆍ桔梗ㆍ白豆蔲ㆍ陳皮ㆍ三稜ㆍ天門冬ㆍ人參 各二錢, 乾薑ㆍ白茯苓ㆍ川椒ㆍ紫菀 各一錢半, 靑皮ㆍ巴豆霜 各五分. 右爲末, 蜜丸梧子大. 薑湯呑下, 服如上法. 《正傳》
DP	奔豚丸
SS	治腎積. 厚朴 七錢, 黃連 五錢, 川鍊子 三錢, 白茯苓ㆍ澤瀉ㆍ菖蒲 各二錢, 玄胡索 一錢半, 全蝎ㆍ附子ㆍ獨活 各一錢, 川烏ㆍ丁香ㆍ巴豆霜 各五分, 肉桂 二分. 右爲末, 蜜丸梧子大. 鹽湯下, 服如上法. 《正傳》
DP	通玄二八丹
SS	治積聚. 黃連 八兩, 芍藥ㆍ當歸ㆍ生地黃ㆍ烏梅 各五錢. 爲末, 雄猪肚 一具, 入藥於內, 以線縫之, 鋪韭菜 二斤, 於鍋內, 蒸之一日, 以藥熟爲度, 取出搗丸梧子大. 空心, 薑湯下七十丸, 或瀉一二次, 以粥補住. 《入門》
DP	奔豚湯
SS	治腎積. 半夏 二錢, 川芎ㆍ當歸 各一錢半, 甘李根皮ㆍ乾葛 各一錢, 黃芩ㆍ芍藥ㆍ甘草 各七分. 右剉, 作一貼, 入薑三棗二, 水煎, 空心服. 《入門》
DP	散聚湯
SS	治六聚及癥瘕, 隨氣上下, 心腹刺痛, 二便不利. 厚朴ㆍ吳茱萸ㆍ枳殼 一錢半, 陳皮ㆍ杏仁ㆍ桂心ㆍ赤茯苓 各一錢, 川芎ㆍ附子(炮)ㆍ甘草(灸) 各五分, 半夏ㆍ檳榔ㆍ當歸 各四分. 右剉, 作一貼, 薑三, 水煎服. 《入門》
DP	香稜丸
SS	治五積六聚氣塊. 三稜ㆍ檳榔 各三兩, 山楂肉 二兩, 香附子ㆍ蘿葍子ㆍ枳實ㆍ枳殼ㆍ蓬朮ㆍ陳皮ㆍ靑皮 各一兩, 黃連ㆍ神麴ㆍ麥芽ㆍ鱉甲ㆍ乾漆ㆍ桃仁ㆍ䃃砂ㆍ縮砂ㆍ當歸尾ㆍ木香ㆍ甘草 各五錢. 右爲末, 醋糊和丸梧子大. 白湯下三五十丸. 《入門》
DP	大七氣湯
SS	治五積六聚, 心腹痛脹, 二便不利. 三稜ㆍ蓬朮ㆍ靑皮ㆍ陳皮ㆍ桔梗ㆍ藿香ㆍ益智仁ㆍ香附子ㆍ肉桂ㆍ甘草 各一錢. 右剉, 作一貼, 薑三棗二, 水煎服.
SS	一方, 加大黃ㆍ檳榔 各一錢, 治諸般痞積, 面色萎黃, 四肢無力. 皆緣內有蟲積, 或好食生米, 或壁土, 或茶, 炭, 鹹辣等物. 只此一服, 除根, 用水煎露一宿, 空心, 溫服, 不得些少飮食. 不然則藥力減, 而蟲積不行矣. 服後, 心腹痛, 當下惡物, 如魚凍, 蟲鱉. 至日午, 下積盡, 方用溫粥, 止之. 《醫鑑》
DP	潰堅湯
SS	治五積六聚, 諸般痞塊. 當歸ㆍ白朮ㆍ半夏ㆍ陳皮ㆍ枳實ㆍ山楂肉ㆍ香附子ㆍ厚朴ㆍ縮砂 各一錢, 木香 五分(水磨取汁). 右剉, 作一貼, 水煎, 調木香汁服之. 《回春》
DP	潰堅丸
SS	治同上. 前方, 加海粉ㆍ瓦壟子ㆍ鱉甲(灸), 爲細末, 將阿魏醋煮化, 入薑汁糊和丸梧子大. 酒下五七十丸. 《回春》
DP	眞人化鐵湯
SS	治五積六聚, 痃癖癥瘕. 三稜ㆍ蓬朮ㆍ靑皮ㆍ陳皮ㆍ山楂肉ㆍ神麴ㆍ香附子ㆍ枳實ㆍ厚朴ㆍ黃連ㆍ當歸ㆍ川芎ㆍ桃仁ㆍ檳榔 各五分, 紅花ㆍ木香ㆍ甘草 各三分. 右剉, 作一貼, 薑二棗一, 煎服. 《回春》


CC	癥瘕痃癖證治
ZZ	癥者, 堅而不移, 瘕者, 堅而能移. 皆因痰飮, 食積, 死血而成塊, 積聚, 癥瘕, 痃癖, 其實一也. 《入門》
ZZ	癥名有七, 蛟龍魚鱉獺狐蛇, 是也. 亦曰, 蛇蛟鱉肉髮虱米也. 瘕名有八, 靑黃燥血脂狐蛇鱉, 是也. 此等病, 偶因食物相感而然, 瘕比癥稍輕. 又有腸覃, 石瘕, 血蠱, 皆女子之疾, 種種不同, 乃痞塊之異名也. 《千金》
ZZ	癥者, 徵也. 腹中堅硬, 按之應手曰癥. 瘕者, 假也. 腹中雖硬, 而忽聚忽散, 無有常處曰瘕. 癥因傷食, 瘕是血生. 痞原傷氣, 癖則傷精. 《入門》
ZZ	癥瘕入於婦人子藏則絶産, 入於胞絡則經閉, 治法詳見婦人門. 《入門》
ZZ	痃者, 在腹內近臍, 左右各有 一條, 筋脈急痛, 如臂如指, 如弦之狀, 名曰痃.
ZZ	癖者, 偏僻在兩脇之間, 有時而痛名曰癖. 凡癥瘕痃癖, 得冷則痛. 《入門》
ZZ	積者, 跡也. 挾痰血以成形跡, 亦鬱積至久之謂也. 聚者, 緖也. 依元氣以爲端緖, 亦聚散不常之意也.
ZZ	癥者, 徵也, 又精也. 以其有所徵驗, 及久而成精萃也. 瘕者, 假也, 又遐也. 以其假借氣血成形, 及歷年遐遠之謂也.
ZZ	痃癖者, 懸絶隱僻, 又玄妙莫測之名也.
ZZ	大抵痞與痃癖, 乃胸膈間之病, 積與聚, 爲肚腹內之疾. 其爲上中二焦之病, 多見于男子. 其癥與瘕, 獨見于臍下, 是爲下焦之疾, 故常得于婦人也. 《正傳》
ZZ	治法, 同積聚.
ZZ	腸覃, 石瘕, 血蠱見下, 腸覃生於腸外, 月事時下. 石瘕生於胞中, 月事不下. 《千金》


CC	養正積自除
ZZ	易老云, 養正積自除. 譬如滿座皆君子, 縱有一小人, 自無容地而出. 令人眞氣實, 胃氣强, 則積自消矣. 更能斷厚味, 節色慾, 戒暴怒, 正思慮, 庶乎萬全而無害. 《綱目》
ZZ	壯人無積, 虛人則有之. 皆由脾胃怯弱, 氣血兩衰, 四時有感, 皆能成積. 若遽以磨積破結之藥治之, 疾似去, 而人已衰矣. 治法當先補虛, 使氣血壯則積自消. 宜用木香枳殼丸. 《入門》
ZZ	又治五積六聚, 癥瘕積塊, 元氣虛弱, 瘦怯, 飮食不進, 四肢沈困, 宜補中益氣湯方見內傷, 加三稜ㆍ蓬朮ㆍ靑皮ㆍ香附ㆍ桔梗ㆍ藿香ㆍ益智ㆍ肉桂. 《回春》
ZZ	凡攻擊之藥, 有病則病受之, 無病則胃氣受傷. 胃氣者, 淸純冲和之氣也. 惟與穀肉菜果相宜. 盖藥石皆偏勝之氣, 雖參芪性亦偏, 況攻擊者乎. 《丹心》
DP	木香枳殼丸
SS	治飮食積聚, 心腹脹痛, 嘔逆呑酸. 黑丑(頭末微炒)ㆍ大黃 各二兩, 枳殼ㆍ茯苓ㆍ白朮ㆍ厚朴ㆍ半夏ㆍ人參ㆍ木香ㆍ靑皮ㆍ陳皮ㆍ三稜ㆍ蓬朮ㆍ檳榔ㆍ神麴ㆍ麥芽 各一兩, 乾生薑ㆍ枳實 各五錢. 右爲末, 薑汁糊和丸梧子大. 薑湯下七十丸.
SS	凡人有積病, 則氣滯而餒. 此方攻補兼施, 眞得古人養正積自除之理. 宜誠心服之. 《丹心》


CC	腸覃石瘕血蠱證治
ZZ	腸覃, 乃寒氣客於大腸與胃相搏結而爲瘕. 覃延日久, 瘜肉乃生, 始如雞卵, 久如懷胎, 按之堅, 推之移, 月事時下, 或多或少, 此氣病而血未病也. 宜二陳湯, 加香附ㆍ三稜ㆍ蓬朮ㆍ鱉甲, 幷醋炒.
ZZ	石瘕者, 胞中傷損, 瘀血結成. 久則堅硬如石, 塞於子門, 大如懷孕, 月事不下. 乃先感寒氣而後血壅所致. 宜用晞露丸ㆍ石英散ㆍ通經丸方見婦人ㆍ桃仁煎.
ZZ	血蠱, 卽癥瘕之甚者, 腹肚堅硬如石. 宜用醋煮三稜丸ㆍ三稜煎元ㆍ萬病丸ㆍ桃奴散ㆍ抱甕丸ㆍ斑玄丸. 《諸方》
DP	晞露丸
SS	治腸覃病, 惡血, 成癥瘕, 作痛. 三稜ㆍ蓬朮 各一兩(幷酒浸, 以巴豆 三十粒去皮, 同炒黃, 去巴豆)ㆍ乾漆(炒烟盡)ㆍ川烏(炮) 各五錢, 䃃砂 四錢(另硏), 茴香(鹽炒)ㆍ靑皮(去白)ㆍ雄黃(另硏) 各三錢, 穿山甲(炮) 二錢, 麝香 五分, 輕粉(另硏) 一錢. 右爲末, 薑汁麪糊和丸梧子大. 溫酒, 或薑湯下二三十丸. 《綱目》
DP	石英散
SS	治石瘕. 紫石英(醋淬) 一兩, 當歸尾ㆍ馬鞭草ㆍ紅花(炒)ㆍ烏梅肉 各五錢, 蓬朮ㆍ三稜(幷醋炒)ㆍ蘇木節 各三錢, 沒藥ㆍ琥珀ㆍ甘草 各一錢. 右爲末, 以濃煎蘇木酒調下 二錢, 不飮酒, 薑湯調下. 《三因》
DP	桃仁煎
SS	治婦人血蠱, 血瘕, 血積, 經候不通. 桃仁ㆍ大黃 各一兩, 蝱蟲(炒) 五錢, 朴硝 一兩. 右爲末, 先以醇醋一升 二合, 銀石器中, 慢火煎取七合許, 下桃仁ㆍ大黃ㆍ蝱蟲末, 攪千下. 次下朴硝, 更熟攪, 良久出之, 丸如梧子, 前一日不吃晩飯, 五更初溫酒呑下五丸, 取下惡物, 如豆汁雞肝. 未下再服, 見鮮血卽止藥. 《千金》
DP	醋煮三稜丸
SS	治血蠱. 三稜 四兩(醋煮竹刀切曬乾), 川芎 二兩(醋煮), 大黃 五錢(醋煨). 右爲末, 醋糊和丸梧子大. 每三十丸醋湯下, 一月見效. 《綱目》
DP	三稜煎元
SS	治婦人血積, 血塊, 血蠱. 大黃 八兩(爲末), 三稜ㆍ蓬朮 各一兩(幷煨爲末). 右將大黃醋煮令稠, 和丸菉豆大. 白湯下三五十丸. 《醫鑑》
DP	萬病丸
SS	治室女月經不通, 臍下堅結, 大如盃升, 寒熱羸瘦, 若生肉瘕, 不可爲也. 乾漆(炒令烟盡)ㆍ牛膝(酒浸一宿) 各一兩 六錢, 生地黃 四兩八錢(取汁). 右銀石器內, 下地黃汁, 入二藥末, 漫火熬, 丸如梧子大. 酒下一二丸, 病去卽止. 《三因》
DP	桃奴散
SS	治血蠱及瘀血停積, 經水不通. 桃奴ㆍ猳鼠糞ㆍ玄胡索ㆍ肉桂ㆍ五靈脂ㆍ香附子(各炒過)ㆍ縮砂ㆍ桃仁 各等分. 右爲末, 每三錢, 以溫酒調下. 《入門》
DP	抱甕丸
SS	治血蠱, 及婦人鬼胎, 如抱一甕. 芫花ㆍ吳茱萸ㆍ川烏ㆍ秦芃ㆍ柴胡ㆍ白殭蠶ㆍ巴戟ㆍ巴豆 各等分. 右爲末, 蜜丸梧子大. 每七丸, 蜜酒呑下, 惡物立出而愈. 《入門》
SS	輕者, 去芫花ㆍ巴豆ㆍ巴戟三味, 名曰, 斬鬼丹. 《丹心》
DP	斑玄丸
SS	治鬼胎, 惑於妖魅, 狀似癥瘕, 及一切血病. 斑猫ㆍ玄胡索 各等分. 右爲末, 醋糊和丸, 酒下三丸, 胎墮爲效. 《入門》


CC	息積病
ZZ	帝曰, 人有病脇下滿, 氣逆, 二三歲不已, 是爲何病. 岐伯曰, 病名曰息積, 此不妨於食, 不可灸刺, 積爲導引服藥, 藥不能獨治也. 《內經》
ZZ	宜服磨積元ㆍ化氣湯, 兼行導引法. 《得效》
DP	磨積元
SS	治腸胃因虛, 氣癖於肓膜之外, 流於季脇, 氣逆息難. 積月頻年, 醫所不治, 久則榮衛停凝, 一朝敗濁, 潰爲癰膿, 多致不救. 胡椒一百 五十粒, 木香 二錢半, 全蝎 十箇. 右爲末, 粟米飯和丸菉豆大. 橘皮湯下十五丸. 《得效》
DP	化氣湯
SS	治息積, 癖於腹脇之下, 偏脹膨滿, 不妨飮食, 諸藥不能療. 蓬朮ㆍ乾生薑ㆍ陳皮ㆍ靑皮ㆍ丁香皮ㆍ茴香(炒)ㆍ甘草(灸) 各五錢, 縮砂ㆍ桂心ㆍ木香 各二錢半, 胡椒ㆍ沈香 各一錢 一字. 右爲末, 每取二錢, 以生薑ㆍ紫蘇葉ㆍ鹽少許煎湯調下. 《得效》
DP	導引法
SS	治息積. 以兩手拇指, 壓無名指本節作拳, 按髀趺坐, 叩齒三十六, 屛氣二十一息, 嚥氣三口, 再屛息, 再嚥如是三作, 以氣通爲效. 遇子午卯酉時則行. 《得效》


CC	諸物傷成積
ZZ	凡人脾胃虛弱, 或飮食過常, 或生冷過度, 不能剋化, 致成積聚結塊, 心腹脹滿, 噫氣呑酸, 面靑肌瘦. 一曰食積, 二曰酒積, 三曰麪積, 四曰肉積, 五曰魚蟹積, 六曰果菜積, 七曰茶積, 八曰水積, 九曰血積, 十曰蟲積. 《得效》
DD	食積
ZZ	食不消化成積, 痞悶, 宜用平胃散方見內傷, 加縮砂ㆍ香附子ㆍ神麴ㆍ麥芽, 入生薑ㆍ紫蘇葉煎服. 《得效》
ZZ	食積, 宜用保和丸ㆍ大安丸ㆍ連蘿丸方見上ㆍ紅元子ㆍ佐脾丸. 《諸方》
DD	酒積
ZZ	酒傷成積者, 面黃黑, 腹脹, 時嘔痰水. 宜用對金飮子方見內傷, 加葛根ㆍ赤茯苓ㆍ縮砂ㆍ神麴煎服. 《局方》
ZZ	酒積, 宜用麴蘗元ㆍ酒積丸.
ZZ	治酒積方, 甘遂 一錢爲末, 以猪槽頭肉 一兩, 細切搗爛, 和藥末作一丸, 濕紙裹, 火煨令香熟, 取出. 臨臥, 細嚼, 以酒送下. 《丹心》
ZZ	又方, 黃連酒浸一宿, 焙爲末, 以橘紅ㆍ葛根湯調下 一錢. 《壽域》
ZZ	葛花解酲湯, 常服亦佳. 《東垣》
ZZ	遇仙丹方見蟲門ㆍ保和丸ㆍ烏白丸, 幷治酒積. 《入門》
DD	麪積
ZZ	食麪過多成積, 取阿魏元, 以濃煎蘿葍子湯呑下.
ZZ	糍糕傷成積, 噫酸心腹作痛, 百藥不效, 取靑木香元方見前陰三 百粒, 白丁香 十粒, 神麴 二錢, 同爲末, 入巴豆肉 三粒, 更硏和勻, 蒸餠爲丸菉豆大. 以生薑橘皮湯下二三十丸, 滯去自安.
ZZ	素粉積, 以紫蘇濃煎湯, 加杏仁泥服卽散. 《得效》
DD	肉積
ZZ	食肉過多成積, 宜用阿魏元ㆍ小阿魏丸ㆍ三稜煎元. 《入門》
DD	魚蟹積
ZZ	食魚蟹過傷成積, 香蘇散方見瘟疫, 多加生薑ㆍ木香煎服.
ZZ	妙應丹, 遇仙丹方見蟲門幷佳. 《得效》
DD	果菜積
ZZ	多食果菜成積, 用平胃散, 加丁香ㆍ麝香爲末, 熱鹽湯調服, 日三.
ZZ	果菜積, 宜用桂香丸ㆍ妙應丹. 《得效》
DD	茶積
ZZ	喜吃茶成積成癖, 及吃乾茶者, 石膏ㆍ黃芩ㆍ升麻, 爲末, 砂糖水調下. 《綱目》
ZZ	茶積, 取川椒爲末, 麪糊和丸梧子大. 茶淸下十丸. 《丹心》
ZZ	茶癖茶積, 宜用星朮丸方見入門ㆍ磨積元. 《得效》
DD	水積
ZZ	多飮水漿成積, 胸脇引痛, 瀝洛有聲, 宜十棗湯方見寒門ㆍ三花神祐丸方見濕門.
ZZ	芎夏湯方見痰門ㆍ破積導飮丸服之, 幷佳. 《直指》
DD	血積
ZZ	瘀血成積, 或因打撲, 或因墮落, 以致蓄于胸腹, 面黃糞黑, 宜用抵當湯方見寒門ㆍ桃仁承氣湯方見寒門ㆍ勝紅元ㆍ增味四物湯ㆍ三稜煎ㆍ三稜煎丸方見上.
DD	蟲積
ZZ	飮食積聚, 變化成蟲, 宜用妙應丸方見蟲門ㆍ溫白元ㆍ萬病元ㆍ紫金錠方見解毒.
EP	保和丸
SS	治食積, 酒積. 山楂肉 一兩, 半夏(薑製)ㆍ蘿葍子(炒)ㆍ黃連(炒)ㆍ陳皮 各五錢, 神麴(炒) 三錢, 麥芽(炒) 二錢. 右爲末, 神麴糊和丸梧子大. 白湯下五七十丸. 《丹心》
SS	一方, 山楂 五兩, 神麴ㆍ半夏 各三兩, 茯苓ㆍ陳皮ㆍ蘿葍子ㆍ連翹ㆍ麥芽(炒) 各一兩. 右末, 別以神麴 五兩, 爲末作糊丸服. 《正傳》
EP	大安丸
SS	治食積, 乃脾經消導之劑也. 山楂肉ㆍ白朮 各二兩, 神麴ㆍ半夏ㆍ茯苓 各一兩, 陳皮ㆍ連翹ㆍ蘿葍子(炒) 各五錢, 右爲末, 神麴糊和丸, 服如上法. 《正傳》
EP	紅圓子
SS	治食積, 酒積, 脾積, 血氣諸般癥塊. 三稜ㆍ蓬朮ㆍ靑皮ㆍ陳皮 各五兩, 胡椒ㆍ乾薑 各一兩. 右爲末, 醋煮麪糊和丸梧子大. 礬紅爲衣, 薑湯呑下五七十丸. 《得效》
EP	佐脾丸
SS	治食積. 山楂肉 三兩, 連翹ㆍ陳皮ㆍ蘿葍子(炒) 各五錢, 赤茯苓ㆍ半夏 各一錢. 右爲末, 粥丸綠豆大. 溫水呑下五七十丸. 《丹心》
EP	麴糵元
SS	治酒癖, 不消腹脹, 呑酸嘔逆, 不食. 神麴(炒)ㆍ麥芽(炒) 各一兩, 黃連 五錢(巴豆肉 三粒, 同炒去巴豆). 右爲末, 沸湯和丸梧子大. 薑湯下五七十丸. 《得效》
EP	酒積丸
SS	治酒積. 烏梅肉ㆍ黃連(酒浸一宿) 各一兩, 半夏麴 七錢, 枳實ㆍ縮砂 各五錢, 木香 四錢, 杏仁 三錢, 巴豆霜 一錢. 右爲末, 蒸餠和丸菉豆大. 白湯呑下八丸或十丸. 《綱目》
EP	烏白丸
SS	治酒積, 消痰食. 烏梅肉ㆍ生薑 各四兩, 白礬ㆍ半夏 各二兩, 搗勻, 以新瓦夾定, 火焙三日夜, 入神麴ㆍ麥芽ㆍ陳皮ㆍ靑皮ㆍ蓬朮ㆍ丁香皮ㆍ大腹子ㆍ枳殼 各一兩. 右爲末, 酒糊和丸梧子大. 薑湯下五十丸. 《入門》
EP	阿魏元
SS	食麪食生果過多, 不能剋化, 致成積, 腹痛嘔惡, 亦治肉積. 阿魏(酒浸化)ㆍ桂皮ㆍ蓬朮ㆍ麥芽(炒)ㆍ神麴(炒)ㆍ蘿葍子ㆍ靑皮ㆍ白朮ㆍ乾薑 各五錢, 百草霜 三錢, 巴豆 三七粒去皮油. 右爲末, 薄糊和丸菉豆大. 薑湯下二三十丸, 麪傷用麪湯呑下, 生果菜傷以麝香湯下. 《得效》
EP	阿魏丸
SS	治肉積及食積, 成塊. 阿魏 一兩(醋煮軟), 山楂子ㆍ蘿葍子ㆍ神麴ㆍ麥芽ㆍ陳皮ㆍ靑皮ㆍ香附子 各二兩. 右爲末, 炊餠和丸服. 《丹心》
SS	一方, 阿魏, 山楂 各一兩, 黃連 六錢半, 連翹 五錢. 右爲末, 醋糊和丸服, 名曰小阿魏丸. 《入門》
EP	三稜煎元
SS	治肉積, 脾虛爲肉食所傷, 腹滿膨痛. 三稜(生, 細剉爲末) 八兩, 以醋三升石器熬成膏. 神麴ㆍ麥芽(幷炒) 各三兩, 靑皮ㆍ乾漆(炒)ㆍ蘿葍子(炒) 各二兩, 杏仁ㆍ䃃砂(飛硏) 各一兩. 右爲末, 以三稜膏和丸梧子大. 薑湯下二三十丸. 《得效》
EP	妙應丹
SS	治飮食中蠱毒, 或食水陸果苽, 子卵入腹而成蟲蛇魚鱉, 或宿食留飮, 結爲癥瘕. 附子 四箇(七錢重者, 生去皮臍, 剜作瓮, 入䃃砂, 共一兩七錢重, 麪裹煨熟, 去麪不用), 蓽撥ㆍ木香ㆍ靑皮ㆍ破故紙 各三兩半. 右爲末, 麪糊和丸梧子大. 生薑橘皮湯下三十丸. 《得效》
EP	桂香丸
SS	治多食雜苽果子, 成積, 腹脹氣急. 桂心 一兩, 麝香 一錢. 右爲末, 飯丸菉豆大. 白湯呑下十五丸. 《入門》
EP	磨積元
SS	治茶積, 飮食減少, 面黃腹痛. 陳倉米 半升(巴豆肉 七粒同炒, 令米赤去巴豆), 入靑皮ㆍ橘紅 各二兩. 右爲末, 好醋搜和爲丸豌豆大. 淡薑湯下二三十丸. 《得效》
EP	勝紅元
SS	治血積, 酒積, 及婦人脾血積氣. 三稜ㆍ蓬朮幷(醋炒)ㆍ靑皮ㆍ陳皮ㆍ乾薑(炮)ㆍ良薑(炒) 各一兩, 香附子(醋炒) 二兩. 右爲末, 醋糊和丸梧子大. 薑湯下三五十丸. 《丹心》
EP	增味四物湯
SS	治血積. 四物湯料, 加三稜ㆍ蓬朮ㆍ乾漆(炒)ㆍ肉桂 各等分, 煎服. 《東垣》
EP	三稜煎
SS	治食癥, 酒癖, 血瘕, 氣塊. 三稜ㆍ蓬朮 各四兩, 芫花 一兩, 同入磁器中, 米醋五盞浸之, 封口, 灰火煨令乾, 取出稜朮, 將芫花以餘醋炒, 令微焦, 共焙乾爲末, 醋糊和丸菉豆大. 薑湯下十五丸. 《入門》
SS	一方, 三稜ㆍ蓬朮 各二兩, 靑皮ㆍ半夏ㆍ麥芽(炒) 各一兩, 米醋六升同煮, 乾焙爲末, 製法服法同上. 《得效》
EP	破積導飮丸
SS	治水積, 痰飮積. 木香ㆍ檳榔ㆍ陳皮ㆍ靑皮ㆍ枳實ㆍ枳殼ㆍ蓬朮ㆍ三稜ㆍ半夏ㆍ神麴ㆍ麥芽ㆍ茯苓ㆍ乾薑ㆍ澤瀉ㆍ甘草 各五錢, 白丑(頭末) 六錢, 巴豆 三十粒(去皮心膜油). 右爲末, 薑汁糊和丸梧子大. 薑湯下三五十丸. 《綱目》


CC	積聚癥瘕痃痞塊通治藥
ZZ	宜用溫白元ㆍ萬病元ㆍ金露元ㆍ荊蓬煎元ㆍ秘方化滯丸ㆍ三稜消積丸ㆍ寬中丸ㆍ萬應丸ㆍ延年護命丹ㆍ桃溪氣寶丸.
DP	溫白元
SS	治積聚癥癖, 黃疸, 鼓脹, 十種水氣, 八種痞塞, 五種淋疾, 九種心痛, 遠年瘧疾, 及療七十二種風, 三十六種尸疰, 癲狂, 邪祟, 一切腹中諸疾. 川烏(炮) 二兩半, 吳茱萸ㆍ桔梗ㆍ柴胡ㆍ菖蒲ㆍ紫菀ㆍ黃連ㆍ乾薑(炮)ㆍ肉桂ㆍ川椒(炒)ㆍ巴豆霜ㆍ赤茯苓ㆍ皂莢(灸)ㆍ厚朴ㆍ人參 各五錢. 右爲末, 煉蜜和丸梧子大. 薑湯下三丸, 或五丸至七丸. 《局方》
SS	一名萬病紫菀丸. 《海藏》
SS	治婦人腹中積聚, 有似懷孕, 羸瘦困弊, 或歌哭如邪祟, 服此藥自愈, 久病服之, 則皆瀉出蟲蛇惡膿之物, 乃愈. 《得效》
DP	萬病元
SS	療七種癖塊, 八種痞病, 五種癲癎, 十種疰忤, 七種飛尸, 十二種蠱毒, 五種黃疸, 十二種瘧疾, 十種水病, 八種大風, 十二種濕痺, 及積聚, 脹滿, 久遠心腹痛, 疳蛔寸白諸蟲, 久積, 痰飮, 消瘦疲困, 或婦人子藏中瘀血凝滯, 因此斷産, 服此藥以三丸爲一劑, 不過三劑, 其病悉除. 說無窮盡, 故稱爲萬病元. 芍藥ㆍ川椒ㆍ肉桂ㆍ芎藭ㆍ乾薑ㆍ防風ㆍ巴豆霜ㆍ當歸ㆍ犀角(鎊)ㆍ桔梗ㆍ芫花(醋炒)ㆍ赤茯苓ㆍ人參ㆍ黃芩ㆍ黃連ㆍ桑白皮ㆍ蒲黃ㆍ前胡ㆍ大戟ㆍ葶藶子(炒)ㆍ麝香ㆍ細辛ㆍ雄黃ㆍ朱砂ㆍ紫菀ㆍ禹餘粮(醋淬硏水飛)ㆍ甘遂ㆍ牛黃 各一兩, 蜈蚣 十二節(去頭足灸), 芫靑 二十八箇(糯米同炒米黃色取去翅足), 𧋍蝪(去頭尾足灸) 四寸. 右爲末, 蜜丸小豆大. 溫水, 或薑湯下三丸, 以吐利爲度. 《局方》
DP	金露元
SS	治腹內一切積聚癥塊作痛, 與萬病元同功. 草烏(炮)ㆍ黃連 各一兩, 生乾地黃ㆍ貝母ㆍ巴豆霜ㆍ桔梗ㆍ柴胡ㆍ紫菀ㆍ吳茱萸ㆍ菖蒲ㆍ乾薑ㆍ白茯苓ㆍ桂心ㆍ芎藭ㆍ人參ㆍ甘草ㆍ防風ㆍ厚朴ㆍ枳殼ㆍ鱉甲ㆍ川椒ㆍ甘遂 各五錢. 右爲末, 麪糊和丸梧子大. 薑湯下三丸或五丸. 《局方》
DP	荊蓬煎元
SS	消癥塊, 冷熱積聚, 破痰癖, 消化宿食. 三稜ㆍ蓬朮(幷酒浸三日, 夏則一日取出, 同巴豆肉三 十八粒, 石器內同炒黃色去巴豆, 却用湯浸去白) 各二兩, 木香ㆍ枳殼ㆍ靑皮ㆍ茴香(炒)ㆍ檳榔 各一兩. 右爲末, 麪糊和丸菉豆大. 薑湯下三五十丸. 《得效》
DP	秘方化滯丸
SS	理一切氣, 化一切積, 久堅沈痼, 磨之自消, 暴積乍留, 導之立去. 奪造化有通塞之功, 調陰陽有補瀉之妙. 三稜ㆍ蓬朮(幷煨) 各四錢八分, 半夏麴ㆍ木香ㆍ丁香ㆍ靑皮ㆍ陳皮(幷去白)ㆍ黃連 各二錢半, 巴豆肉(醋浸一宿熬乾) 六錢, 烏梅肉(焙乾細末) 五錢. 右爲末, 以烏梅末, 入白麪少許, 煮作糊和丸黍米大. 每服五七丸至十丸. 欲通利則以熱湯下, 欲磨積則以陳皮湯下, 欲止泄則飮冷水. 《丹心》
DP	三稜化積丸
SS	治諸般積聚. 三稜(酒煮) 六兩, 山楂肉 四兩, 大黃(酒蒸)ㆍ檳榔 各三兩, 蓬朮(醋煮)ㆍ木香ㆍ靑皮ㆍ陳皮ㆍ香附子(醋炒)ㆍ枳實ㆍ厚朴ㆍ縮砂ㆍ神麴(炒)ㆍ麥芽(炒)ㆍ南星(薑湯泡)ㆍ半夏(薑製)ㆍ蘿葍子(炒)ㆍ黃連(炒)ㆍ桃仁ㆍ乾漆(炒)ㆍ甘草 各一兩. 右爲末, 醋糊和丸梧子大. 白湯下四五十丸. 《醫鑑》
DP	寬中丸
SS	治七癥八瘕, 五積六聚, 痃癖氣塊, 胸腹脹痛, 面黃肌瘦, 一切沈滯之疾. 蒼朮(炒)ㆍ烏藥ㆍ香附子 各二兩, 三稜ㆍ蓬朮(幷醋煮焙)ㆍ靑皮ㆍ陳皮ㆍ乾薑(炮)ㆍ良薑(炮)ㆍ茴香(炒)ㆍ神麴(炒)ㆍ麥芽(炒) 各一兩. 右爲末, 醋糊和丸梧子大. 薑湯下五十丸. 《類聚》
DP	萬應丸
SS	破一切積, 散一切氣, 氣蠱, 血塊, 癥瘕, 積聚, 食積, 肉積, 酒積, 鼓脹, 浮腫, 痰癖等證. 䃃砂(水飛)ㆍ阿魏(醋硏)ㆍ大黃ㆍ吳茱萸ㆍ靑礞石與焰硝(同煆)ㆍ肉桂ㆍ木香ㆍ靑皮ㆍ玄胡索ㆍ五靈脂ㆍ茴香(炒)ㆍ穿山甲ㆍ蛤粉(炒)ㆍ乳香ㆍ沒藥ㆍ當歸ㆍ菖蒲ㆍ皂角ㆍ乾漆(炒)ㆍ檳榔ㆍ陳皮ㆍ枳殼ㆍ三稜ㆍ蓬朮(幷醋煨)ㆍ丁香ㆍ良薑(炒)ㆍ甘遂ㆍ芫花ㆍ大戟ㆍ雄黃 各二錢半, 巴豆霜 一錢半. 右爲末, 醋糊和丸梧子大. 薑湯下三五十丸. 《類聚》
DP	延年護命丹
SS	治三十六般積, 二十四般氣, 及血積ㆍ蟲積. 大黃 十兩(半生半醋浸, 切作片焙乾), 黑丑(頭末) 一兩, 蓬朮ㆍ三稜(幷炮)ㆍ芫花ㆍ鱉甲(醋灸) 各五錢, 陳皮 二錢半(與芫花同醋浸一宿焙乾), 沒藥ㆍ乳香ㆍ輕粉 各一錢. 右爲末, 蜜和搗千杵, 每一兩分作四丸ㆍ細嚼一丸, 溫水送下, 臨臥時, 明早取下惡物爲效, 三日只喫白粥將息, 忌生冷油膩. 《類聚》
DP	桃溪氣寶丸
SS	治積聚癥瘕, 腹脇如抱一瓮, 瘦瘠露骨, 一切氣積食積, 大便秘澁, 寒熱往來. 黑丑(頭末) 二兩, 大黃 一兩半, 檳榔ㆍ靑皮 各一兩, 羌活ㆍ川芎ㆍ陳皮ㆍ茴香(炒)ㆍ木香ㆍ當歸 各五錢. 右爲末熬, 皂角膏和丸ㆍ薑湯下五七十丸. 《類聚》


CC	外貼法
ZZ	凡積聚痞塊, 用藥外貼令消散, 可用三聖膏ㆍ琥珀膏ㆍ五仙膏ㆍ貼痞膏. 《諸方》
DP	三聖膏
SS	貼積塊. 風化石灰 半斤, 爲末, 瓦器炒令淡紅色, 提出候熱稍減, 次下大黃末 一兩, 就爐外炒, 候熱減, 入桂心末 五錢略炒, 入米醋熬成黑膏, 厚紙攤開, 貼患處. 《入門》
DP	琥珀膏
SS	治同上. 大黃ㆍ朴硝 各一兩爲末, 大蒜搗爲膏, 和勻作片, 貼之. 《丹心》
SS	一方, 加麝香 五分, 名硝黃膏. 《入門》
DP	五仙膏
SS	治一切痞塊, 積聚, 癖疾. 大黃ㆍ皂角ㆍ生薑ㆍ生葱ㆍ大蒜 各半斤. 右共搗爛, 水煎取汁去楂, 再熬成膏, 黑色爲度, 攤絹帛上, 先以鍼刺患處, 後貼膏藥. 《回春》
DP	貼痞膏
SS	水紅花子 二錢, 大黃ㆍ朴硝ㆍ山梔ㆍ石灰 各一錢, 酒酵 一塊雞子大, 共搗成膏, 用布攤開, 貼痞塊上, 再用湯甁熨, 手帕勒之. 三日後揭起, 肉黑如墨, 是其效也. 《入門》


CC	熨癥法
ZZ	吳茱萸三升碎之, 酒和煮熱, 布裹熨癥上, 冷更炒熨, 移走則逐而熨之. 《外臺》


CC	握藥宣積
ZZ	巴豆ㆍ乾薑ㆍ芥子ㆍ良薑ㆍ硫黃ㆍ甘遂ㆍ檳榔 各等分. 右爲末, 飯丸如中指頭大. 早朝, 先以川椒湯洗手了, 麻油塗手掌中, 握藥一圓, 移時便瀉. 欲止瀉, 卽以冷水洗手. 《得效》


CC	難治證
ZZ	積聚癥瘕, 不轉動者, 難治必死.
ZZ	五積中, 奔豚證最爲難治. 奔豚, 從小腹起上衝咽喉, 發作欲死, 復還止, 皆從驚恐得之. 越人曰, 驚者, 神上越也. 盖奔豚病, 上衝咽喉者, 隨神上越故也. 《仲景》
ZZ	抑嘗論之, 醫爲病所困者, 惟陰虛之難補, 久積之難除. 玉山自倒, 陰虛之謂也. 養虎遺患, 久積之謂也. 人之罹此二患者, 可不懼哉. 《丹心》


CC	單方
XX	凡二十四種.
DP	牛膝
SS	破癥結, 及卒暴癥, 腹中有如石刺. 取一兩, 細剉, 酒煎溫服, 空心. 《本草》
DP	三稜
SS	主老癖, 癥瘕, 結塊. 取三稜, 濃煎成膏, 每朝, 取一匕, 酒服, 日二. 《本草》
DP	玄胡索
SS	破癥癖. 與三稜ㆍ鱉甲ㆍ大黃 等分 爲末, 酒服 二錢效. 《本草》
DP	大黃
SS	破癥癖, 積聚, 推陳致新最效. 大黃爲末, 醋煮成膏, 入蜜更煎, 丸如梧子. 薑湯下三十丸.
SS	疏風熱, 去積滯. 大黃ㆍ黑丑(頭末半生半炒) 等分, 蜜丸梧子大. 茶淸下十五丸, 空心. 《本草》
DP	商陸
SS	主暴癥, 腹中有物如石痛刺, 若不治百日死. 多取商陸根, 搗爛蒸之, 以布藉腹上, 安藥熨之, 冷復易自消. 《本草》
DP	牽牛子
SS	治五般積聚, 痃癖氣塊. 黑丑, 取頭末, 半生半炒, 蜜丸梧子大. 臨臥時, 以薑湯呑下, 甚妙. 《本草》
DP	蒴藋
SS	主暴癥, 腹中堅如石痛欲死. 蒴籊根一小束細切, 酒一甁浸三宿, 溫服 五合, 日三, 神效. 《本草》
DP	續隨子
SS	宣一切積滯. 日服 十粒, 若瀉多, 取薄酸冷粥喫之卽止. 《本草》
DP	桑耳
SS	主血病, 癥瘕, 積聚. 取燒爲末, 酒調服之. 《本草》
DP	虎杖根
SS	主癥結, 暴瘕, 痛欲死. 取根爲麤末, 酒漬飮, 日三. 《本草》
DP	郁李仁
SS	療癖. 取仁湯浸, 去皮爲細末, 每二錢, 白麪搜和作燒餠, 空心食之. 當快利, 若不止, 飮冷醋湯. 《本草》
DP	白楊木
SS	療癥癖, 堅如石, 積年不差. 取東南枝細剉, 五升熬令黃, 以酒五升漬之, 封口經二宿, 每服 一合, 日三. 《本草》
DP	魚膾
SS	主腹內伏梁, 痃癖, 氣塊. 以蒜虀ㆍ薑ㆍ醋食之. 鯉魚膾尤佳. 《本草》
DP	鱉甲
SS	主癥瘕, 痃癖. 燒黃爲末, 酒服 二錢, 日二次. 《本草》
DP	蚶殼
SS	治冷氣癥癖, 能消血塊, 又能消痰. 一名瓦壟子. 火煆醋淬三次爲末, 醋糊和丸, 薑湯呑下. 《入門》
DP	黍米泔
SS	患鱉瘕者, 以新熟赤黍米, 淘取泔汁生服一升. 不過 三兩度愈. 《入門》
DP	白頸蚯蚓
SS	主蛇瘕. 取汁服之. 《入門》
DP	桃花萼
SS	破積聚. 花落時取萼, 和麪作燒餠食之. 《子和》
DP	桃奴
SS	治伏梁, 氣在心下, 結聚不散. 桃奴 三兩爲末, 空心, 酒調 二錢服之. 《本草》
DP	蓼
SS	主痃癖, 積氣. 每日取一握, 水煮, 空心服. 《本草》
DP	大蒜
SS	爛痃癖. 可常食之. 《本草》
DP	白馬尿
SS	治鱉瘕. 取飮之卽消. 《本草》
SS	癥積滿腹, 諸藥不差, 白馬尿服之愈. 《綱目》
DP	雄雀屎
SS	主癥瘕, 痃癖, 伏梁, 諸塊. 爲末, 蜜丸, 空心, 以米飮呑下. 《本草》
DP	人尿
SS	主癥積滿腹, 諸藥不差. 人尿溫服一升, 空心. 童子尿尤佳. 《本草》


CC	鍼灸法
ZZ	奔豚上氣, 心痛欲絶, 急以溫湯浸手足, 數數易之, 仍灸氣海ㆍ關元ㆍ期門ㆍ章門, 各百壯, 中極, 五十壯. 《得效》
ZZ	癥瘕, 灸足踝後宛宛中, 灸隨年壯. 又灸氣海百壯, 中脘二百壯. 《得效》
ZZ	癥瘕積塊, 先於塊上鍼之, 甚者又於塊首一鍼, 塊尾一鍼, 立應鍼, 訖灸之. 又灸三里. 《綱目》
ZZ	積聚取中脘ㆍ懸樞ㆍ脾兪ㆍ商曲, 補尺澤ㆍ太谿. 《綱目》
ZZ	伏梁, 取上脘ㆍ三里.
ZZ	息賁, 取巨闕ㆍ期門.
ZZ	奔豚, 取玉泉卽中極穴ㆍ章門. 《甲乙》
ZZ	積塊, 取章門ㆍ中脘ㆍ氣海ㆍ天樞ㆍ上脘ㆍ通谷. 《綱目》
ZZ	專治痞塊, 取痞根穴. 穴在十三椎下, 各開 三寸半, 多灸左邊, 如左右俱有, 左右俱灸.
ZZ	又法, 用稈心, 量患人足大指齊, 量至足後跟中住, 將此稈, 從尾骨尖, 量至稈盡處, 兩傍各開一韭葉許, 在左灸右, 在右灸左, 鍼 三分, 灸七壯, 神效.
ZZ	又法, 於足第二指岐叉處, 灸五七壯, 左患灸右, 右患灸左. 灸後一晩夕, 覺腹中響動, 是驗也. 《入門》


BB	浮腫


CC	浮腫之因
ZZ	腫者, 鍾也. 寒熱氣所鍾聚也. 《醫鑑》
ZZ	諸濕腫滿, 皆屬脾土. 《內經》
ZZ	三陰結, 謂之水. 註曰, 三陰結, 謂脾肺之脈, 俱寒結也. 脾肺寒結, 則氣化爲水. 《內經》
ZZ	下焦溢爲水. 註曰, 下焦爲分注之所, 氣窒不瀉, 則爲溢水. 《內經》
ZZ	問曰, 少陰何主腎, 腎何以主水. 對曰, 腎者, 至陰也. 至陰者, 盛水也. 肺者, 太陰也. 少陰者, 冬脈也. 故其本在腎, 其末在肺, 皆積水也. 問曰, 腎何以能聚水而生病. 對曰, 腎者, 胃之關也. 關閉不利, 故聚水而從其類也. 上下溢於皮膚, 故爲胕腫, 胕腫者, 聚水而生病也. 《內經》
ZZ	胕腫, 謂皮肉俱腫, 按之陷下, 泥而不起也. 《內經》
ZZ	陰陽氣道不通, 四海閉塞, 三焦不瀉, 津液不化, 水穀幷行腸胃之中, 別于迴腸, 留于下焦, 不得滲膀胱, 則下焦脹, 水溢則爲水脹. 《靈樞》
ZZ	水腫, 由脾虛濕勝, 凝閉滲道, 水漬妄行, 故通身面目手足皆浮而腫, 皮薄而光, 手按成窟, 擧手卽滿是也. 或腹大如鼓, 而面目四肢不腫者, 名曰脹滿, 又名鼓脹. 皆脾土濕熱爲病, 腫輕而脹重也. 《丹心》
ZZ	腎熱傳於膀胱, 熱盛逆於脾胃, 脾虛而不能制腎水. 脾主四肢, 故流走而身面皆腫也. 若加喘者, 重也, 何以然. 腎水勝而克退脾土, 反勝心火, 心又勝肺, 肺爲心剋故喘也. 《錢乙》
ZZ	久喘, 久瘧, 久痢, 羸悴之餘, 皆患此病. 《入門》


CC	浮腫徵兆
ZZ	諸有水氣者, 微腫先見於目下也. 帝曰, 何以言之. 岐伯曰, 水者, 陰也. 目下, 亦陰也. 腹者, 至陰之所居, 故水在腹者, 必使目下腫也. 《內經》
ZZ	目裏微腫, 如臥蠶起之狀, 曰水. 《內經》
ZZ	頸脈動, 喘疾咳曰水. 《內經》
ZZ	足脛腫曰水. 《內經》
ZZ	視人之目窠上微壅, 如蠶新臥起之狀, 其頸脈動, 時咳, 按其手足上, 窅而不起者, 風水, 膚脹也. 鼻頭色微黑者, 有水氣. 《靈樞》
ZZ	腰脊者, 身之大關節也. 肢脛者, 人之管以趨翔也. 莖垂者, 身中之機, 陰精之候, 津液之道也. 故飮食不節, 喜怒不時, 津液內溢, 乃下流於睾, 血道不通, 日大不休, 俛仰不便, 趨翔不能, 此病榮然有水也. 《靈樞》


CC	浮腫形證
ZZ	水病下爲䯒腫大腹, 上爲喘呼不得臥者, 標本俱病. 故肺爲喘呼, 腎爲水腫, 肺爲逆不得臥. 《內經》
ZZ	濕勝則濡泄, 甚則水閉胕腫. 《內經》
ZZ	水病有五種. 一曰風水, 其脈自浮, 外證, 骨節疼痛, 惡風.
ZZ	二曰皮水, 脈亦浮, 外證, 胕腫按之沒指, 不惡風, 其腹如鼓, 不渴, 當發其汗.
ZZ	三曰正水, 其脈沈遲, 外證, 自喘.
ZZ	四曰石水, 其脈自沈. 外證, 腹滿不喘.
ZZ	五曰黃汗, 其脈沈遲. 身發熱, 胸滿, 四肢頭面腫, 久不愈, 必致癰膿. 又曰, 久則肌肉潰爛, 陰囊足脛水出. 《仲景》
ZZ	又有五藏水. 心水者, 其身重, 而少氣不得臥, 煩而躁, 其陰大腫.
ZZ	肝水者, 其腹大, 不能自轉側, 脇下腹中痛, 時時津液微生, 小便續通.
ZZ	肺水者, 身腫, 小便難, 時時鴨溏.
ZZ	脾水者, 其腹大, 四肢苦重, 津液不生, 但苦少氣小便難.
ZZ	腎水者, 其腹大, 臍腫, 腰痛, 不得溺, 陰下濕如牛鼻上汗, 其足逆冷而黃瘦. 《仲景》
ZZ	其狀目胞上下微腫如裹水, 通身浮腫, 咳喘怔忪, 股間淸涼, 小便澁黃, 皮薄而光, 手按成窟, 擧手卽滿, 是浮腫也. 《直指》
ZZ	又有陽水, 陰水. 陽水多外因, 涉水冒雨, 或感風寒暑濕. 其證先腫上體肩背手臂, 熱渴而二便閉.
ZZ	陰水多內因, 飮水及茶酒, 飢飽勞役房勞, 其證先腫下體腰腹脛跗, 身涼, 大便利. 《入門》
ZZ	煩渴, 小便赤澁, 大便秘結, 此爲陽水.
ZZ	不煩渴, 大便溏, 小便不赤澁, 此爲陰水. 《正傳》
ZZ	又曰, 石水者, 腎水停在臍下, 小腹腫大, 結硬如石, 故云石水.
ZZ	肺水者, 流溢皮膚, 遍身皆腫, 但腹如故, 不滿亦不渴.
ZZ	水蠱者, 水毒之氣結聚於內, 令腹漸大, 動搖有聲, 常欲飮水, 皮膚麤惡. 《類聚》
ZZ	朝寬暮急血虛, 暮寬朝急氣虛, 朝暮急血氣俱虛. 《丹心》


CC	脈法
ZZ	脈得諸沈, 當責有水, 身體腫重. 《仲景》
ZZ	水病, 脈洪大者可治, 微細者不可治.
ZZ	水病, 腹大如鼓, 脈實者生, 虛者死. 《脈經》
ZZ	水氣得沈脈則逆, 比陰脈也. 《東垣》
ZZ	水氣浮大則宜, 沈細則愈而復作.
ZZ	上氣浮腫, 浮滑可安, 微細難療. 《得效》
ZZ	水腫脈多沈伏.
ZZ	病陽水兼陽證, 脈必沈數, 病陰水兼陰證, 脈必沈遲. 《正傳》
ZZ	沈伏相搏, 名曰水, 陽虛陰實, 爲水必矣. 《三因》


CC	水腫治法
ZZ	治腫脹大法, 宜補中, 行濕, 利小便. 以人參ㆍ白朮爲君, 蒼朮ㆍ陳皮ㆍ茯苓爲臣, 黃芩ㆍ麥門冬爲使, 以制肝木, 少加厚朴, 以消腹脹. 氣不運, 加木香ㆍ木通. 氣下陷, 加升麻ㆍ柴胡. 此補中治濕湯方也. 《丹心》
ZZ	治浮腫, 宜以辛散之, 以苦泄之, 以淡滲利之, 使上下分消其濕, 正所謂開鬼門潔淨府. 開鬼門者, 謂發汗也. 潔淨府者, 利小便也. 《東垣》
ZZ	夫爲腫之水, 乃腐濁之氣, 滲透經絡, 流注谿谷, 灌入隧道, 血亦因之而化水. 欲藉脾土以制之, 導腎氣以利之. 殊不知, 脾病則金氣衰, 木寡於畏而來侮土, 脾欲不病, 不可得矣. 治法, 宜淸心經之火, 補養脾土, 全運化之職. 肺氣下降, 滲道開通, 使敗濁之氣稍淸者, 復回而爲氣, 爲血, 爲津液. 甚者, 在上爲汗, 在下爲尿, 以漸而分消矣. 《丹心》
ZZ	諸有水者, 腰以下腫, 當利小便. 宜五苓散方見寒門ㆍ澤瀉散ㆍ神助散.
ZZ	腰以上腫, 當發汗乃愈. 宜麻黃甘草湯ㆍ越婢湯ㆍ防己茯苓湯. 《仲景》
ZZ	陽水, 宜八正散方見小便, 或人參敗毒散方見寒門, 加麻黃ㆍ防風ㆍ黃芩ㆍ梔子服.
ZZ	陰水, 宜實脾散ㆍ胃苓湯ㆍ復元丹. 《諸方》
ZZ	他病久, 則皆能變水. 因雨濕而浮腫, 宜平胃散方見內傷, 加白朮ㆍ赤茯苓ㆍ草豆蔲. 且服導滯通經湯. 《寶鑑》
ZZ	飮水過多而浮腫, 宜胃苓湯方見大便ㆍ加減胃苓湯ㆍ退腫塌氣散. 《聖惠》
ZZ	久喘後水氣, 宜分氣飮ㆍ葶藶丸.
ZZ	久瘧變水氣, 宜黃甲丸方見瘧門ㆍ退黃丸方見疸門.
ZZ	久痢變水氣, 宜加味腎氣丸, 或補中益氣湯方見內傷, 加炮附子久服.
ZZ	瘧痢後, 通用五皮散. 《入門》
ZZ	水蠱證, 宜黃米丸ㆍ漆雄丸ㆍ靑木香元. 《入門》
ZZ	瀉濕泄水, 宜三花神祐丸方見濕門ㆍ煨腎丸ㆍ神助散. 《入門》
ZZ	瘡疥變水腫, 宜赤小豆湯. 《入門》
ZZ	水腫泄瀉, 宜葶藶木香散ㆍ大橘皮湯. 《丹心》
DP	補中治濕湯
SS	通治水病, 補中行濕. 人參ㆍ白朮 各一錢, 蒼朮ㆍ陳皮ㆍ赤茯苓ㆍ麥門冬ㆍ木通ㆍ當歸 各七分, 黃芩 五分, 厚朴ㆍ升麻 各三分. 右剉, 作一貼, 水煎服. 《醫林》
DP	澤瀉散
SS	治水腫, 二便澁. 澤瀉ㆍ赤茯苓ㆍ枳殼ㆍ猪苓ㆍ木通ㆍ檳榔ㆍ黑牽(牛頭末) 各等分. 右爲末, 生薑ㆍ葱白湯調下 二錢. 《入門》
DP	神助散
SS	治遍身水腫, 喘急, 小便澁. 黑丑(頭末) 三錢, 葶藶子(炒) 二錢, 椒目 一錢半, 猪苓ㆍ澤瀉ㆍ木香 各一錢. 右爲末, 先以漿水一盞, 葱白 三莖, 煎至 半盞, 入酒 半盞, 調藥 三錢, 絶早, 面東服. 如人行十里久, 以漿水煮葱白粥, 入酒 五合, 熱啜, 當利小便三四升. 隔日再服, 須斷鹽味及房室三年. 《直指》
DP	麻黃甘草湯
SS	治腰上浮腫. 麻黃 三錢, 甘草 二錢. 右剉, 作一貼, 水煎服, 溫覆令出汗, 不汗再服. 《仲景》
SS	有人患, 氣促積久不差, 遂成水腫, 服此湯, 卽效. 《得效》
DP	越婢湯
SS	治腰上浮腫, 咳喘. 麻黃 三錢, 蒼朮 二錢, 石膏ㆍ甘草 各一錢. 右剉, 作一貼, 入薑 五片, 棗 二枚, 水煎服. 《綱目》
DP	防己茯苓湯
SS	治皮水上體腫. 赤茯苓 三錢, 防己ㆍ黃芪ㆍ桂枝 各一錢半, 甘草 一錢. 右剉, 作一貼, 水煎服. 《綱目》
DP	實脾散
SS	治陰水發腫, 先實脾土. 厚朴ㆍ白朮ㆍ木瓜ㆍ草果ㆍ大腹子ㆍ附子(炮)ㆍ白茯苓 各一錢, 木香ㆍ乾薑(炮)ㆍ甘草(灸) 各五分. 右剉, 作一貼, 薑三棗二, 水煎服. 《得效》
DP	復元丹
SS	夫心腎眞火, 能生脾肺眞土, 今眞火旣虧, 不能滋養眞土, 故土不制水, 水液妄行三焦不瀉, 樞機不運, 腫脹滿溢, 喘息奔急, 股冷舌乾, 不能正偃, 小便不通. 澤瀉 二兩半, 附子(炮) 二兩, 木香ㆍ茴香(炒)ㆍ川椒ㆍ獨活ㆍ厚朴ㆍ白朮(略炒)ㆍ橘皮ㆍ吳茱萸ㆍ桂心 各一兩, 肉豆蔲(煨)ㆍ檳榔 各五錢. 右爲末, 糊丸梧子大. 紫蘇湯下五十丸. 此藥世傳屢驗, 其間君臣佐使與造物同妙. 當屛去諸藥, 一日三服. 且禁慾絶鹹半年. 《得效》
DP	導滯通經湯
SS	赤茯苓ㆍ澤瀉 各二錢, 陳皮ㆍ桑白皮ㆍ白朮ㆍ木香 各一錢. 右剉, 作一貼, 水煎服.
SS	許魯齋, 因霖雨所傷, 肢體浮腫, 大便溏, 腹脹腸鳴時痛, 飮食減少, 脈弦細而緩. 此脾胃虛弱, 而濕氣盛也. 先服平胃散, 加白朮ㆍ赤茯苓ㆍ草豆蔲, 諸證皆愈. 止有四肢浮腫, 用此藥, 全愈. 《寶鑑》
DP	退腫塌氣散
SS	治積水, 驚水, 或飮水過多積於脾, 故四肢腫而身熱. 赤小豆ㆍ陳皮ㆍ蘿葍子(炒) 各二錢, 甘草 一錢, 木香 五分. 右剉, 作一貼, 入薑三棗二, 水煎服. 《丹心》
DP	分氣飮
SS	治腫脹喘急. 桔梗ㆍ赤茯苓ㆍ陳皮ㆍ桑白皮ㆍ大腹皮ㆍ枳殼ㆍ半夏麴ㆍ蘇子(炒)ㆍ蘇葉 各一錢, 草果ㆍ甘草 各五分. 右剉, 作一貼, 入薑三棗二, 水煎服. 《得效》
DP	葶藶丸
SS	治肺氣喘促, 面目浮腫. 葶藶子ㆍ防己ㆍ木通ㆍ杏仁ㆍ貝母 各一兩. 右爲末, 蒸棗取肉和丸梧子大. 桑白皮湯下五十丸. 《入門》
DP	加味腎氣丸
SS	治腎虛, 不能行水, 以致浮腫. 附子(炮) 二兩, 白茯苓ㆍ澤瀉ㆍ肉桂ㆍ牛膝ㆍ車前子(炒)ㆍ山藥ㆍ山茱萸ㆍ牧丹皮 各一兩, 熟地黃 五錢. 右爲末, 蜜丸如梧子大. 空心, 米飮下七十丸或百丸. 《丹心》
DP	黃米丸
SS	治水蠱. 乾絲瓜一棒, 去皮剪碎, 和巴豆肉 十四粒, 同炒以巴豆色黃爲度, 去巴豆, 入陳倉米, 如絲瓜之多少, 同炒米黃色去瓜, 取米爲末, 水丸梧子大. 每湯下百丸, 數服卽愈. 盖絲瓜如人脈絡, 引巴豆之氣入皮膚也. 《入門》
DP	漆雄丸
SS	治水蠱. 眞生漆 一兩(鍋內熔化, 麻布絞去滓, 復入鍋內熬乾), 雄黃 一兩. 爲末. 右兩末, 醋糊和丸梧子大. 每四丸, 麥芽煎湯呑下. 《入門》
DP	三花神祐丸
SS	治中滿腹脹, 喘嗽, 淋閉, 一切水濕, 浮腫脹滿, 濕熱沈積, 變生諸疾. 方見下門
DP	煨腎丸
SS	治脾虛, 邪水流注, 腰膝浮腫而痛. 甘遂(生) 五錢, 木香 一兩. 右爲末, 每一錢, 猪腰子 一枚, 剜開去筋膜, 糝藥在內, 薄荷葉裹定, 外用濕紙 四五重, 慢火煨熟, 臨臥, 細嚼, 溫酒送下, 利去黃水爲度. 《丹心》
DP	五皮散
SS	因他病, 變作水腫, 浮虛. 大腹皮ㆍ茯苓皮ㆍ生薑皮ㆍ桑白皮ㆍ陳皮 各一錢半. 右剉, 作一貼, 水煎服. 《丹心》
DP	赤小豆湯
SS	治年少氣血俱熱, 生瘡疥, 變爲腫滿. 赤小豆ㆍ猪苓ㆍ桑白皮ㆍ防己ㆍ連翹ㆍ澤瀉ㆍ當歸ㆍ商陸ㆍ赤芍藥 各一錢. 右剉, 作一貼, 入薑五, 水煎服. 《得效》
DP	葶藶木香散
SS	治水腫, 腹脹, 小便赤, 大便滑泄. 滑石 三兩, 白朮ㆍ葶藶子ㆍ猪苓ㆍ赤茯苓 各一兩, 木香ㆍ澤瀉ㆍ木通ㆍ桂皮ㆍ甘草 各五錢. 右爲末, 白湯調下 三錢. 《正傳》
DP	大橘皮湯
SS	治濕熱內攻, 心腹脹滿, 幷水腫, 小便不利, 大便滑泄. 滑石 三錢, 陳皮 一錢半, 白朮ㆍ赤茯苓ㆍ猪苓ㆍ澤瀉 各一錢, 桂皮 七分, 檳榔 六分, 木香 五分, 甘草(灸) 四分. 右剉, 作一貼, 入薑五, 水煎服. 《必用》


CC	十水證
ZZ	一曰靑水, 先從左右脇腫起, 根在肝, 用大戟.
ZZ	二曰赤水, 先從舌根腫起, 根在心, 用葶藶子.
ZZ	三曰黃水, 先從腰腹腫起, 根在脾, 用甘遂.
ZZ	四曰白水, 先從脚腫起, 根在肺, 用桑白皮.
ZZ	五曰黑水, 先從外腎腫起, 根在腎, 用連翹.
ZZ	六曰玄水, 先從面腫起, 根在外腎, 用芫花.
ZZ	七曰風水, 先從四肢腫起, 根在骨, 用澤瀉.
ZZ	八曰石水, 先從腎腫起, 根在膀胱, 用藁本.
ZZ	九曰高水, 先從小腹腫起, 根在小腸, 用巴豆.
ZZ	十曰氣水, 或盛或衰, 根在大腸, 用赤小豆. 《本事》
DP	十水丸
SS	治十種水氣. 右十證, 看病根源, 除一味倍多爲君, 餘九味等分, 修製, 焙爲細末, 蜜丸梧子大. 以赤茯苓湯呑下三丸或五丸, 日二三服, 忌食生冷油膩鹹鹽, 及猪ㆍ魚ㆍ酒ㆍ麪, 一百二十日.
SS	神助散亦佳. 方見上《本事》


CC	結陽證
ZZ	內經曰, 結陽者, 腫四肢. 註曰, 素嘗氣疾, 濕熱加之, 氣濕熱爭, 故爲腫也. 邪氣漸盛, 正氣漸微, 陽氣衰少, 致邪代正, 氣不宣通. 故四維發腫, 諸陽受氣於四肢也. 今人見手足關節腫痛, 全以爲風治者, 誤矣. 犀角湯主之. 《正傳》
DP	犀角湯
SS	治結陽證, 四肢腫閉. 犀角ㆍ玄參 各一錢, 升麻ㆍ木通 各八分, 連翹ㆍ柴胡 各六分, 沈香ㆍ射干ㆍ甘草 各五分, 芒硝ㆍ麥門冬 各四分. 右剉, 作一貼, 水煎服. 《入門》


CC	氣分證血分證
ZZ	氣爲飮隔, 痞滿腹鳴, 骨痛冷痺, 則曰氣分, 亦曰水分.
ZZ	經脈不行, 血化爲水, 四肢紅腫, 則曰血分. 皆水氣之所由作也.
ZZ	氣分, 宜桂朮湯, 血分, 宜桂苓湯. 《直指》 詳見婦人門
DP	桂朮湯
SS	治氣分. 桂枝 一錢半, 白朮ㆍ麻黃ㆍ細辛ㆍ甘草 各一錢, 枳殼ㆍ乾薑 各七分半. 右剉, 作一貼, 薑 五片, 水煎服. 《直指》
DP	桂苓湯
SS	治血分. 桂皮ㆍ赤茯苓ㆍ當歸ㆍ川芎ㆍ赤芍藥ㆍ蓬朮ㆍ三棱, 桑白皮ㆍ檳榔ㆍ蒼朮ㆍ大腹皮ㆍ瞿麥, 靑皮ㆍ陳皮ㆍ甘草 各五分, 葶藶ㆍ大黃(煨) 各二分半, 右剉, 作一貼, 入薑 五片, 水煎服. 《直指》


CC	婦人産前後浮腫
ZZ	詳見婦人門.


CC	不服藥自去水方
ZZ	用丹房奇術, 塗臍膏ㆍ消河餠.
DP	丹房奇術
SS	治腫脹, 不服藥自去水. 巴豆(硏去油) 四錢, 水銀粉 二錢, 硫黃生 一錢. 右同硏成餠, 先用新綿 一片, 布臍上, 次以餠掩之, 外用帛縛, 如人行三五里許, 自然瀉下惡水, 待下三五次去藥, 以粥補住. 《醫鑑》
SS	久患者, 隔日取水, 一餠可救二三十人. 《活人》
SS	一方, 治水蠱. 商陸根, 赤者杵爛, 貼臍上, 以帛縛定, 自小便出. 《丹心》
DP	塗臍膏
SS	治水腫, 小便絶少. 地龍(生硏)ㆍ猪苓ㆍ甘遂ㆍ鍼砂 各五錢. 右爲末, 擂葱涎調成膏, 敷臍中約 一寸, 以絹帛束之, 以小便多爲度, 日兩易之. 《得效》
DP	消河餠
SS	治水腫膨脹. 大田螺 四箇, 大蒜 五箇, 車前子末 三錢. 右硏成餠, 貼臍中, 以帕縛之, 少時尿出如注, 卽愈. 《醫鑑》


CC	浮腫通治藥
ZZ	宜加減胃苓湯ㆍ四苓五皮湯ㆍ集香湯ㆍ實脾飮ㆍ沈香琥珀元ㆍ三仁丸ㆍ椒豉元ㆍ海金沙散. 《諸方》
DP	加減胃苓湯
SS	治浮腫. 蒼朮 一錢半, 陳皮ㆍ澤瀉ㆍ白朮ㆍ赤茯苓ㆍ木瓜 各一錢, 厚朴ㆍ猪苓ㆍ神麴ㆍ檳榔 各八分, 山楂肉ㆍ縮砂 各七分, 香附子(薑汁炒)ㆍ大腹皮 各六分, 甘草(灸) 三分. 右剉, 作一貼, 入薑三, 燈心 一團, 水煎服. 《醫鑑》
DP	四苓五皮湯
SS	治浮腫. 桑白皮ㆍ陳皮ㆍ地骨皮ㆍ茯苓皮ㆍ生薑皮ㆍ大腹皮ㆍ蒼朮ㆍ白朮ㆍ澤瀉ㆍ猪苓ㆍ靑皮ㆍ車前子(炒) 各一錢. 右剉, 作一貼, 水煎服. 《辨疑》
DP	集香湯
SS	治虛腫. 先用此以透關絡, 然後審證療之. 木香ㆍ藿香ㆍ川芎ㆍ赤茯苓ㆍ檳榔ㆍ枳殼ㆍ甘草 各三錢, 沈香ㆍ丁香 各二錢, 乳香 一錢半, 麝香 一字. 右爲麤末, 每三錢, 入薑 三片, 紫蘇五葉煎服, 空心. 《直指》
DP	實脾飮
SS	治水腫膨脹. 蒼朮ㆍ白朮ㆍ厚朴ㆍ赤茯苓ㆍ猪苓ㆍ澤瀉ㆍ縮砂ㆍ香附子ㆍ枳殼ㆍ陳皮ㆍ大腹皮ㆍ木香另磨水取汁 各七分. 右剉, 作一貼, 入燈心 一塊煎去滓, 調木香水, 服之. 《回春》
DP	沈香琥珀丸
SS	治水腫尿澁. 葶藶子(炒)ㆍ郁李仁ㆍ沈香 各一兩半, 琥珀ㆍ杏仁ㆍ蘇子ㆍ赤茯苓ㆍ澤瀉 各五錢. 右爲末, 蜜丸梧子大. 麝香爲衣, 每三十丸至五十丸, 以蘿葍子煎湯下. 《辨疑》
DP	三仁元
SS	治水腫, 喘急, 大小便不利. 郁李仁ㆍ杏仁ㆍ薏苡仁 各一兩. 右爲末, 糊丸梧子大. 米飮下四五十丸. 《得效》
DP	椒豉元
SS	治浮腫神方. 椒目 一錢, 豉 二七粒, 巴豆 一箇(去皮心熬). 右硏細, 滴水和丸菉豆大. 溫水呑下三丸或五丸, 以微注爲度, 氣盛者, 巴豆或 二箇, 或 三箇. 《活人心》
DP	海金沙散
SS	治脾濕太過, 腫脹喘急. 黑丑(頭末) 一兩半(一半炒一半生), 白朮 一兩, 甘遂 五錢, 海金沙 三錢. 右爲末, 每二錢, 煎倒流水一盞, 食前調下. 《東垣》
DP	一方
SS	治外腎腫大, 莖物水泡通明方. 木香流氣飮方見氣門, 加白芷ㆍ木通ㆍ紫蘇葉煎湯呑下, 靑木香元方見前陰 百粒效. 《直指》
DP	又方
SS	腫滿後作瘡, 或發水疱成瘡, 是脾土崩壞. 眞平胃散方見內傷細末, 淸油調付, 濕則乾糝, 立愈. 《得效》


CC	可治不治證
ZZ	凡浮腫, 陰囊軟者, 可治. 《入門》
ZZ	患腫人, 腹上以手按之, 有窩者, 可治. 《醫鑑》
ZZ	腫滿善證, 男從上而腫下, 女從下而腫上, 所患未久, 漩利, 腫退喘定則愈矣. 《得效》
ZZ	男從脚下腫而上, 女從頭上腫而下, 皆不治.
ZZ	男從脚下, 女從頭上腫起, 皆爲逆, 陰陽微妙如此. 《入門》
ZZ	大凡虛腫, 先起於腹而後散於四肢者, 可活, 先起於四肢而後歸於腹者, 不治.
ZZ	至若蠱脹, 而肚上有靑筋.
ZZ	腹滿而大便滑泄.
ZZ	久瘧而轉作虛浮.
ZZ	與夫脣黑傷肝, 缺盆平傷心, 臍突傷脾, 足心平傷腎, 背平傷肺, 皆爲不治之證.
ZZ	或肉硬或手掌平, 皆不治. 《直指》
ZZ	脣腫齒焦者死.
ZZ	卒脣腫而蒼黑者死.
ZZ	掌腫無紋者死.
ZZ	臍腫凸出者死.
ZZ	缺盆平者死.
ZZ	陰囊莖俱腫者死.
ZZ	脈絶, 口張, 足腫者死.
ZZ	足趺腫膝如斗者死. 《正傳》
ZZ	凡水腫, 大喘氣麤不食, 乃腎水盈溢上行, 傍浸於肺也. 不治. 《得效》


CC	禁忌法
ZZ	凡水腫, 惟忌鹽, 雖毫末許, 不得入口. 若無以爲味, 卽水病去後, 宜以醋少許, 調和飮食. 不能忌鹽, 勿服藥. 果欲去病, 切須忌鹽. 《得效》
ZZ	尤忌鍼刺犯之, 流水而死.
ZZ	凡水腫, 極忌甘藥, 助濕作滿. 《入門》
ZZ	病嗽及水, 全宜禁鹽. 《本草》


CC	單方
XX	凡二十種. 有桑白皮飮ㆍ二氣散ㆍ雞醴飮.
DP	桑柴灰汁
SS	桑柴灰水淋取淸汁, 煮赤小豆作粥常服, 大下水脹. 《本草》
DP	桑白皮
SS	治水腫, 喘急. 桑白皮 四兩, 靑梁米 四合, 同煮爛, 取淸飮. 名桑白皮飮. 《入門》
DP	白朮
SS	治四肢腫滿. 白朮 三兩剉, 大棗 三枚. 右水煎服, 日三四. 《綱目》
DP	澤瀉
SS	逐膀胱三焦停水. 或剉煎服, 或爲末, 白湯調下, 日二三. 《本草》
DP	葶藶子
SS	治頭面手足虛腫. 又治水氣喘急. 葶藶子, 隔紙炒爲末, 棗肉和丸小豆大. 麻子煎湯下十丸, 日三. 《東垣》
SS	治水腫, 葶藶 三兩, 爲細末, 防己末 四兩, 綠頭鴨切頭, 瀝血於臼中令血盡, 納藥末, 和鴨頭更搗五千杵, 丸如梧子, 空心, 白湯下十丸. 此藥利小便如神. 《本草》
DP	商陸
SS	能瀉十種水病. 取白色生根, 細切, 雜生鯉魚煮作羹湯服之. 《本草》
DP	牽牛子
SS	治水氣蠱脹. 白丑黑丑(頭末) 各取二錢, 大麥麪 四兩, 和作燒餠. 臨臥, 茶淸嚼下, 降氣爲驗, 名曰二氣散. 《正傳》
SS	水屬腎, 行腎之水, 無如黑牽牛. 取細末入於猪腎, 慢火煨熟, 而溫酒嚼下, 則借腎入腎, 兩得其便, 惡水旣泄, 不復泛溢矣. 《直指》
DP	萆麻子
SS	治十種水氣, 五蠱, 瘴氣. 萆麻子去殼, 用麻布包壓去油, 薄攤在木杓內, 仰放在鍋中, 水面上以盖合住, 煮二十餘沸, 以藥無白色爲度, 取出. 每服 六錢, 滾水化開, 空心, 溫服, 不過二三劑. 以小便大利爲效. 《醫鑑》
DP	郁李仁
SS	治水腫, 腹脹喘急, 大小便秘澁. 郁李仁 一兩, 硏取汁, 薏苡仁末 二合, 和煮粥食之. 《入門》
SS	又方, 郁李仁 一合爲末, 和麪作燒餠, 與喫卽大便通利, 氣便差. 《本草》
DP	鯉魚
SS	治水腫, 脚滿, 氣急. 鯉魚肉 十兩, 葱白 一握, 麻子一升取汁, 煮作羹, 入鹽豉ㆍ薑ㆍ椒調和, 空心, 食之. 《入門》
SS	又方, 大鯉魚(取肉)ㆍ赤小豆 二升, 以水 一斗同煮, 取二升許汁, 去滓, 分二服, 當下利卽差. 《本草》
DP	螻蛄
SS	治十種水病, 腫滿, 喘促. (生)土狗 一箇(手足全者硏細), 入縮砂末等分, 老酒調下. 《直指》
SS	又方, 五月五日取螻蛄, 不以多少, 不可見日焙乾, 每一病, 以 七箇爲度. 先用 七箇頭治上, 次用腹治中, 次用足治下, 皆爲末, 空心, 好酒調下. 《丹心》
DP	黑豆
SS	治浮腫. 黑豆一升, 水五升, 煮取三升汁去滓, 納酒五升, 更煮取三升去滓, 分三服. 不差, 再合服之. 《本草》
DP	赤小豆
SS	治水腫, 下水氣. 和桑白皮, 或通草, 煮服之.
SS	又方, 赤小豆 五合, 葫一頭, 生薑 三錢幷碎, 白色商陸 一條切, 同水煮, 豆爛湯成, 去葫, 薑ㆍ商陸ㆍ只細嚼豆, 空腹食之, 旋旋啜汁令盡, 腫立消便止. 《本草》
DP	冬瓜
SS	水病初得危急, 冬瓜不限多少任喫, 神效. 或取汁服. 久病忌之. 《綱目》
DP	苦瓠瓤
SS	治浮腫, 下水. 取白瓤實, 捻如大豆粒, 以綿裹, 煮一沸, 空心服 七枚, 水自出不止, 大瘦乃差. 三年內愼口味. 《本草》
SS	苦瓠, 須擇用細理, 潔淨者, 不爾, 有毒. 《綱目》
DP	雞屎
SS	治水腫, 氣腫, 濕腫皆效. 乾雞糞一升炒黃, 好淸酒三椀淬下, 煮作一椀, 濾去滓, 令飮之. 少頃, 腹中大轉動作鳴, 從大便利下, 於膝脚, 及臍上下先作皺起, 其腫漸消. 病未盡, 再服一劑. 以田螺 二枚, 滾酒淖熟食之卽止, 名雞醴飮. 《醫鑑》
DP	靑頭鴨
SS	治十種水病垂死. 靑頭鴨 一隻, 治如食法, 和米幷五味煮令極熟, 作粥, 空腹食之. 白鴨亦好. 《本草》
SS	鴨頭, 能利水而涼血故也. 《入門》
DP	蝦蟆
SS	治水腫鼓脹如神. 大蝦蟆 一箇, 以縮砂 七粒, 推入其口, 使呑入腹. 用罐子盛, 鹽泥封固, 炭火煆通紅, 烟盡取出, 候冷去泥, 硏爲末, 作一服. 或酒, 或陳皮湯送下, 候撤屁多, 乃效. 卽下金蟾散也
SS	又方, 治水腫脹滿. 癩蝦蟆 二三枚, 裝在雄猪肚內, 酒煮一伏時, 去蝦蟆, 將肚與酒食盡, 大便屁如雷, 或水下, 其腫自消. 《醫鑑》
DP	猪肝
SS	治浮腫脹滿. 猪肝 一具, 細切, 以醋洗, 蒜虀食之. 又以熟水煮, 單喫亦可. 《本草》
DP	猯肉
SS	治十種水不差垂死. 猯肉 半斤(切), 粳米 三合, 水三升, 入葱椒薑豉, 作粥食之.
SS	又作羹臛食之, 下水大效. 《本草》


CC	鍼灸法
ZZ	四肢及面皆浮腫, 灸水分ㆍ氣海, 卽消.
ZZ	水腫, 惟得鍼水溝. 餘穴則鍼之, 水盡卽死. 庸醫, 多爲人鍼水分, 殺人多矣. 惟灸水分, 最爲要穴. 盖此穴, 能分水, 不使妄行. 有人患水腫, 灸水分與氣海, 翌日, 面如削矣. 《資生》


BB	脹滿


CC	脹滿之源
ZZ	帝曰, 脹者焉生, 何因而有. 岐伯曰, 衛氣之在身也, 常然幷脈, 循分肉, 行有逆順. 陰陽相隨, 乃得天和, 五藏更始, 四時有序, 五穀乃化. 然後厥氣在下, 榮衛留止, 寒氣逆上, 眞邪相攻, 兩氣相搏, 乃合爲脹也. 榮氣循脈, 衛氣逆爲脈脹, 衛氣幷脈循分爲膚脹. 《靈樞》
ZZ	凡人七情內傷, 六淫外侵, 飮食失節, 房勞致虛, 脾土之陰受傷, 轉輸之官失職, 胃受水穀不能運化. 故陽自升陰自降, 而成天地不交之否. 於是淸濁相混, 隧道壅塞, 氣化濁血瘀鬱爲熱, 熱留而久, 氣化成濕, 濕熱相生, 遂成脹滿. 經曰, 鼓脹, 是也. 以其外雖堅滿, 中空無物, 有似乎鼓. 其病膠固, 難以治療, 故又名曰蠱, 若蟲侵蝕, 有蠱之義. 《丹心》
ZZ	飮食不節, 起居不時者, 陰受之, 陰受之則入五藏, 入五藏則䐜滿閉塞. 《內經》
ZZ	濁氣在上, 則生䐜脹. 註曰, 濁氣, 謂寒氣也. 寒氣在上, 聚而不散, 則成脹. 《內經》
ZZ	足太陰之脈, 病腹脹, 足陽明之脈, 病亦腹脹. 《靈樞》
ZZ	太陰所至爲畜滿. 脾爲陰中之太陰, 無陽則不能化五穀, 乃大寒爲脹滿. 故脈經云, 胃中寒則脹滿, 此之謂也. 《東垣》
ZZ	凡脹初起是氣, 久則成水. 治比水腫更難. 盖水腫飮食如常, 鼓脹飮食不及常. 病根深痼, 必三五年而後成. 治腫, 惟補中行濕足矣. 治脹, 必補中行濕, 兼以消導. 更斷鹽醬音樂妄想, 不責速效, 乃可萬全. 《入門》


CC	脹滿形證
ZZ	中滿腹脹者, 其面目四肢不腫, 而腹肚脹起, 中空似鼓者, 是也. 《醫鑑》
ZZ	臍腹四肢悉腫者, 爲水. 但腹脹, 四肢不甚腫者爲蠱, 蠱卽脹也. 《本事》
ZZ	腹滿䐜脹, 支膈胠脇, 下厥上冒, 過在足太陰陽明. 《內經》
ZZ	脹有虛實. 虛脹爲邪, 吐利不食, 時脹時減, 按之則陷而軟.
ZZ	實脹, 陽熱爲邪, 身熱咽乾, 常脹內痛, 按之不陷而硬. 《入門》
ZZ	腹滿, 按之不痛爲虛. 痛者爲實, 可下之.
ZZ	腹脹時減, 復如故, 此爲寒, 宜溫之.
ZZ	腹滿不減, 減不足言, 須當下之. 《仲景》


CC	脈法
ZZ	其脈大堅而濇者, 脹也. 《靈樞》
ZZ	脈盛而緊, 曰脹. 《內經》
ZZ	脹滿脈弦脾制於肝, 洪數熱脹遲弱陰寒, 浮爲虛滿緊則中實, 浮則可治虛則危急. 《脈決》
ZZ	關上脈虛, 則內脹.
ZZ	遲而滑者, 脹.
ZZ	虛而緊澁者, 脹.
ZZ	或弦而遲, 或浮而數, 皆脹也. 《正傳》
ZZ	諸氣脹滿, 浮大可療, 虛小難保. 《得效》


CC	脹病有七
ZZ	夫脹者, 皆在于藏府之外, 排藏府而郭胸脇, 脹皮膚, 故命名脹. 《靈樞》
ZZ	脹有寒脹ㆍ熱脹ㆍ穀脹ㆍ水脹ㆍ氣脹ㆍ血脹ㆍ蠱脹.
ZZ	脹病, 亦謂鼓脹.
ZZ	其脇痛面黑, 是氣鼓.
ZZ	脇滿, 小腹脹滿, 身上有血絲縷, 是血鼓.
ZZ	曖氣作酸, 飽悶腹脹, 是食鼓.
ZZ	惡寒, 手足厥冷, 瀉去淸水, 是水鼓.
ZZ	胸腹脹滿, 有塊如鼓者, 是痞散成鼓. 《回春》
DD	寒脹
ZZ	寒脹者, 腹滿濡, 時減, 吐利厥冷, 宜溫之. 《得效》
DD	熱脹
ZZ	熱脹者, 以陽幷陰, 則陽實陰虛, 陽盛生外熱, 陰虛生內熱, 脈必浮數, 浮則爲虛, 數則爲熱. 陰虛不能宣導, 飮食如故, 腹中脹滿者, 爲熱脹. 《得效》
DD	穀脹
ZZ	失飢傷飽, 痞悶停酸, 朝則陰消陽長, 穀氣易行, 故能食, 暮則陰長陽消, 穀氣難化, 故不能食, 是爲穀脹.
DD	水脹
ZZ	脾土受濕, 水漬於腸胃而溢於皮膚, 漉漉有聲, 怔忪喘息, 是爲水脹. 《直指》
DD	氣脹
ZZ	七情鬱結, 氣道壅塞, 上不得降, 下不得升, 身體腫大, 四肢瘦削, 是爲氣脹. 《直指》
DD	血脹
ZZ	煩燥漱水, 迷忘驚狂, 痛悶嘔逆, 小便多大便黑, 婦人多有之, 是爲血脹. 《直指》


CC	脹滿治法
ZZ	適寒涼者脹, 下之則脹已. 《內經》
ZZ	中滿者, 瀉之于內. 《內經》
ZZ	諸腹脹大, 皆屬於熱. 大槪寒脹多而熱脹少也. 《內經》
ZZ	鼓脹, 宜補中行濕, 此脾虛之甚. 必須遠音樂, 斷厚味, 大劑人參ㆍ白朮, 佐以陳皮ㆍ茯苓ㆍ蒼朮之類. 《丹心》
ZZ	治法, 理宜補脾. 又須養肺金以制木, 使脾無賊邪之慮, 滋腎水以制火, 使肺得淸化之令. 却鹽味以防助邪, 斷妄想以保母氣, 無有不安. 醫者, 不察病源, 急於取效, 病者, 苦於脹急, 喜行利藥, 以求一時之快, 殊不知寬得一日半日, 其脹愈甚, 病邪甚矣, 眞氣傷矣, 去死不遠. 此病之起, 固非一年, 根深蔕固, 欲取速效, 自求禍耳. 知王道者, 可與語此也. 《丹心》
ZZ	凡腹脹, 須用薑製厚朴. 初得是氣脹, 宜行氣疏導之劑, 木香ㆍ檳榔ㆍ枳殼ㆍ靑皮ㆍ陳皮之類. 久則成水脹, 宜行濕利水之劑, 蒼朮ㆍ白朮ㆍ茯苓ㆍ澤瀉ㆍ防己之類. 《正傳》
ZZ	肥人腹脹, 是濕, 宜蒼朮ㆍ茯苓ㆍ滑石ㆍ澤瀉.
ZZ	瘦人腹脹, 是熱, 宜芩ㆍ連ㆍ梔子ㆍ厚朴.
ZZ	色白人, 是氣虛, 宜人參ㆍ白朮ㆍ白茯苓ㆍ陳皮. 《正傳》
ZZ	中滿比脹稍輕, 俗云倒飽, 是也. 詳見內傷《入門》
ZZ	脹有穀脹ㆍ水脹ㆍ氣脹ㆍ血脹. 又有寒脹ㆍ熱脹ㆍ蠱脹.
DD	穀脹
ZZ	宜雞矢醴散ㆍ大異香散.
EP	雞矢醴散
SS	治穀脹, 朝食則不能暮食, 又治氣脹水脹及蠱脹. 雞矢白(乾者)ㆍ大黃ㆍ桃仁 各等分. 右爲末, 每二錢, 薑湯調服. 《宣明》
SS	一方, 羯雞屎一升炒黃色, 細末, 百沸湯三升淋汁, 每取一大盞, 調木香ㆍ檳榔末 各一錢, 空心服, 以平爲期, 名曰雞矢醴飮. 《正傳》
EP	大異香散
SS	治穀脹, 亦治氣脹. 三稜ㆍ蓬朮ㆍ靑皮ㆍ陳皮ㆍ藿香ㆍ半夏麴ㆍ桔梗ㆍ益智仁ㆍ香附子ㆍ枳殼 各一錢, 甘草 二分半. 右剉, 作一貼, 入薑五棗二, 水煎服. 《入門》
DD	水脹
ZZ	宜防己椒藶丸ㆍ木香散ㆍ椒豉丸. 方見浮腫
EP	防己椒藶丸
SS	治水脹. 凡脹病, 腹滿, 口舌乾燥, 此腸胃間有水氣也. 防己ㆍ椒目ㆍ葶藶子(炒)ㆍ大黃 各一兩. 右爲末, 蜜丸梧子大. 白湯呑下十丸, 日三. 《仲景》
EP	木香散
SS	治水脹. 木香ㆍ大戟ㆍ白丑(頭末) 各等分. 右爲細末, 取猪腰子 一隻批片, 糝藥末 二錢在內, 煨熟, 空心細嚼, 溫酒送下. 如食右腰子則搨右臂, 食左腰子則搨左臂, 而臥, 如未全愈, 則於肚上滿塗甘遂末, 却飮甘草湯, 則便去. 《易老》
DD	氣脹
ZZ	宜三和湯ㆍ分心氣飮方見氣門ㆍ氣鍼元ㆍ金蟾散.
EP	三和湯
SS	治氣脹, 大小便不利. 白朮ㆍ陳皮ㆍ厚朴 各一錢, 檳榔ㆍ紫蘇葉 各七分半, 木通ㆍ大腹皮ㆍ白茯苓ㆍ枳殼ㆍ海金沙ㆍ甘草 各五分. 右剉, 作一貼, 薑三, 水煎服. 《綱目》
SS	一名絜矩三和湯. 《正傳》
EP	氣鍼元
SS	專治氣膨. 薑黃ㆍ靑皮 各一兩, 木香ㆍ丁香ㆍ胡椒ㆍ全蝎ㆍ肉豆蔲(煨) 各五錢. 右爲末, 蘿葍子 二兩爛硏, 和勻, 用紅酒, 生薑汁各少許煮, 糊和丸梧子大. 以紫蘇葉ㆍ陳皮, 煎湯下四五十丸. 《得效》
EP	金蟾散
SS	治氣鼓如神. 大蝦蟆 一箇, 以縮砂推入其口, 使呑入腹, 以滿爲度, 用泥罐封固, 火煆通紅, 烟盡取出, 候冷去泥, 細硏末, 爲一服, 或酒, 或陳皮湯調下, 候散屁多, 乃見其效. 《醫鑑》
DD	血脹
ZZ	宜人參芎歸湯ㆍ散血消腫湯ㆍ桃奴丸.
EP	人參芎歸湯
SS	治血脹, 是瘀血凝聚, 成脹滿也. 川芎 二錢, 當歸ㆍ半夏 各一錢半, 蓬朮ㆍ木香ㆍ縮砂ㆍ烏藥ㆍ甘草 各一錢, 人參ㆍ桂皮ㆍ五靈脂 各五分. 右剉, 作一貼, 入薑五棗二, 紫蘇葉 四片, 水煎服. 《直指》
EP	散血消腫湯
SS	治血脹, 煩燥漱口. 與上人參芎歸湯同, 而無烏藥, 有芍藥耳. 《入門》
EP	桃奴丸
SS	治血脹, 及婦人月經不通, 漸成脹滿, 與男子血蠱病同. 桃奴ㆍ猳鼠糞ㆍ玄胡索ㆍ肉桂ㆍ香附子ㆍ五靈脂ㆍ縮砂ㆍ桃仁 各等分. 右爲末, 每三錢, 溫酒調下. 《正傳》
SS	或醋糊和丸梧子大. 醋湯下三五十丸. 《俗方》
DD	寒脹
ZZ	宜中滿分消湯ㆍ溫胃湯ㆍ順氣木香散ㆍ厚朴橘皮煎.
EP	中滿分消湯
SS	治中滿, 寒脹, 大小便不通. 益智仁ㆍ半夏ㆍ木香ㆍ赤茯苓ㆍ升麻 各七分半, 川芎ㆍ人參ㆍ靑皮ㆍ當歸ㆍ柴胡ㆍ生薑ㆍ乾薑ㆍ蓽澄茄ㆍ黃連ㆍ黃芪ㆍ吳茱萸ㆍ草豆蔲ㆍ厚朴 各五分. 右剉, 作一貼, 水煎服. 《丹心》
EP	溫胃湯
SS	治胃氣虛冷, 脹滿食不下. 乾薑(炮) 一錢半, 附子(炮)ㆍ半夏麴ㆍ厚朴ㆍ人參ㆍ陳皮ㆍ甘草(灸)ㆍ當歸 各一錢二分半, 川椒(炒) 一錢. 右剉, 作一貼, 水煎服. 《直指》
EP	順氣木香散
SS	治寒脹, 心腹刺痛, 面黃氣瘦, 或泄瀉. 縮砂ㆍ丁香皮ㆍ良薑ㆍ乾薑(炮)ㆍ肉桂ㆍ陳皮ㆍ厚朴ㆍ桔梗ㆍ茴香(炒)ㆍ蒼朮(炒) 各一錢, 甘草(灸) 五分. 右剉, 作一貼, 入薑三棗二, 水煎服.
SS	或爲末, 鹽沸湯點服 二錢. 《得效》
EP	厚朴橘皮煎
SS	治傷冷, 腹肚䐜脹, 如覆栲栳, 喘息奔急. 厚朴 三兩, 枳殼ㆍ乾薑ㆍ良薑 各一兩 二錢, 靑皮ㆍ陳皮ㆍ肉桂ㆍ全蝎 各七錢. 右爲末, 醋糊和丸梧子大. 生薑橘皮湯下三五十丸. 《得效》
DD	熱脹
ZZ	宜七物厚朴湯ㆍ枳殼剉散ㆍ中滿分消丸.
EP	七物厚朴湯
SS	治熱脹. 厚朴 三錢, 枳實 一錢半, 大黃ㆍ甘草 各一錢, 桂心 五分. 右剉, 作一貼, 薑五棗二, 煎服. 《得效》
EP	枳殼剉散
SS	治熱脹. 厚朴ㆍ枳殼ㆍ桔梗 各二錢, 大黃(蒸)ㆍ甘草(灸) 各一錢. 右剉, 作一貼, 薑五棗二水煎服. 《直指》
EP	中滿分消丸
SS	治中滿鼓脹, 及氣脹水脹, 然只治熱脹, 不治寒脹. 厚朴 一兩, 人參ㆍ白朮ㆍ薑黃ㆍ黃芩ㆍ黃連ㆍ枳實ㆍ半夏 各五錢, 知母 四錢, 澤瀉ㆍ陳皮 各三錢, 白茯苓ㆍ縮砂ㆍ乾生薑 各二錢, 猪苓ㆍ甘草 各一錢. 右爲末, 水浸蒸餠和丸梧子大. 熱湯下百丸. 《丹心》
DD	蠱脹
ZZ	宜消蠱湯ㆍ消脹飮子ㆍ諸蠱保命丹.
EP	消蠱湯
SS	治氣作蠱脹, 但腹脹, 而四肢頭面不腫. 半夏ㆍ蘿葍子(炒)ㆍ甘草(灸) 各七分半, 紫蘇莖葉ㆍ有縮砂ㆍ肉豆蔲ㆍ枳殼ㆍ靑皮ㆍ陳皮ㆍ三棱ㆍ蓬朮ㆍ檳榔ㆍ官桂ㆍ白豆蔲ㆍ蓽澄茄ㆍ木香 各五分. 右剉, 作一貼, 薑三棗二, 煎服. 《直指》
EP	消脹飮子
SS	治蠱脹, 單腹脹. 猪苓ㆍ澤瀉ㆍ人參ㆍ白朮ㆍ赤茯苓ㆍ半夏ㆍ陳皮ㆍ靑皮ㆍ厚朴ㆍ紫蘇葉ㆍ香附子ㆍ縮砂ㆍ木香ㆍ檳榔ㆍ大腹皮ㆍ木通ㆍ蘿葍子ㆍ甘草 各五分. 右剉, 作一貼, 薑五棗二, 水煎服. 《醫鑑》
EP	諸蠱保命丹
SS	治蜘蛛蠱脹. 肉蓯蓉 三兩, 靑礬ㆍ紅棗ㆍ香附子 各一斤, 麥芽 一斤半. 幷爲末, 先將蓯蓉ㆍ棗, 礬入罐內, 同火煆烟盡, 和藥末, 糊丸梧子大. 每二三十丸, 食後酒下.
SS	勞, 單腹腫大, 而四肢極瘦者, 名曰蜘蛛蠱. 古方雖有八物湯方見虛勞, 去地黃, 倍參朮, 加黃連ㆍ厚朴, 及諸蠱保命丹ㆍ蝦蟆煮肚法見上浮腫, 然此皆脾氣虛極, 眞藏已傷病也, 不治. 《入門》


CC	脹滿通治藥
ZZ	宜半夏厚朴湯ㆍ廣朮潰堅湯ㆍ濟生紫蘇子湯ㆍ大正氣散ㆍ四香散ㆍ撞關飮子ㆍ沈香飮ㆍ分消湯ㆍ四聖丸ㆍ木香檳榔丸ㆍ四炒枳殼丸ㆍ木香分氣丸ㆍ消脹元ㆍ木香消脹元ㆍ蓽澄茄元. 《諸方》
DP	半夏厚朴湯
SS	通治脹滿諸證. 半夏 一錢, 厚朴 八分, 神麴 六分, 蘇木ㆍ紅花 各五分, 三稜ㆍ當歸梢ㆍ猪苓ㆍ升麻 各四分, 肉桂ㆍ蒼朮ㆍ白茯苓ㆍ澤瀉ㆍ柴胡ㆍ陳皮ㆍ(生)黃芩ㆍ草豆蔲ㆍ(生)甘草 各三分, 木香ㆍ靑皮 各二分, 吳茱萸ㆍ黃連ㆍ乾生薑 各一分, 桃仁 七箇, 昆布少許. 右剉, 作一貼, 水煎服. 《東垣》
DP	廣朮潰堅湯
SS	治中滿腹脹, 內有積聚, 堅硬如石, 大小便澁滯. 半夏 一錢半, 黃連ㆍ厚朴ㆍ黃芩ㆍ益智仁ㆍ草豆蔲ㆍ當歸 各七分, 陳皮ㆍ靑皮ㆍ神麴ㆍ澤瀉ㆍ柴胡ㆍ甘草 各五分, 蓬朮ㆍ升麻ㆍ吳茱萸 各三分, 紅花 二分. 右剉, 作一貼, 薑三, 水煎服.
SS	服此藥, 中滿減半止. 有積塊, 乃服半夏厚朴湯. 《東垣》
DP	濟生紫蘇子湯
SS	治憂思傷脾肺, 心腹膨脹, 喘促, 胸滿, 腸鳴, 大小便不利, 脈虛緊而澁. 白朮 二錢, 蘇子ㆍ人參 各一錢, 大腹皮ㆍ草果ㆍ半夏ㆍ厚朴ㆍ木香ㆍ陳皮ㆍ枳殼ㆍ甘草 各五分. 右剉, 作一貼, 入薑 三片, 棗 二枚, 水煎服. 《正傳》
DP	大正氣散
SS	治風寒暑濕所傷, 成脹滿. 白朮ㆍ蒼朮ㆍ陳皮ㆍ厚朴ㆍ藿香ㆍ半夏 各一錢, 枳殼ㆍ檳榔 各七分, 桂枝ㆍ乾薑ㆍ甘草 各五分. 右剉, 作一貼, 入薑五棗二, 水煎服. 《得效》
DP	四香散
SS	治脾氣血氣, 血蠱ㆍ氣蠱ㆍ水蠱ㆍ石蠱, 腫脹似稍箕. 木香ㆍ沈香ㆍ乳香ㆍ甘草 各二錢半, 川芎ㆍ胡椒ㆍ陳皮ㆍ人參ㆍ白礬 各五錢, 桂心ㆍ乾薑ㆍ縮砂ㆍ茴香 各一兩, 大茄(焙) 五兩. 右爲細末, 每二錢, 陳米飮調下. 《入門》
DP	撞關飮子
SS	治脹滿, 用此衝開關格, 使脹自消. 香附子 二錢, 烏藥 一錢二分, 厚朴 一錢, 縮砂 八分, 三稜ㆍ白豆蔲ㆍ甘草 各五分, 丁香ㆍ沈香 各三分. 右剉, 作一貼, 入薑三, 水煎服.
SS	又爲末, 紫蘇湯調下 二錢. 《入門》
DP	沈香飮
SS	治腹脹, 氣喘, 坐臥不得. 蘿葍子(炒硏) 二錢, 沈香ㆍ木香ㆍ枳殼 各一錢. 右剉, 作一貼, 入薑 三片, 水煎服. 《得效》
DP	分消湯
SS	治中滿成鼓脹, 滿悶. 蒼朮ㆍ白朮ㆍ陳皮ㆍ厚朴ㆍ枳實ㆍ赤茯苓 各一錢, 香附子ㆍ猪苓ㆍ澤瀉ㆍ大腹皮 各八分, 縮砂 六分, 木香 三分. 右剉, 作一貼, 入薑 二片, 燈心 一團, 水煎服. 《回春》
DP	四聖丸
SS	治小兒心腹虛脹. 全蝎(炒) 一兩, 胡椒ㆍ木香ㆍ靑皮(去白) 各二錢半. 右爲末, 飯和作丸菉豆大. 薑橘湯下五七丸.
SS	腹脹, 由脾胃虛, 氣攻作也. 肺與脾爲子母, 肺主目胞腮之類, 脾主四肢, 子母皆虛則, 目胞腮腫, 四肢黃色, 用搨氣丸, 漸消之, 塌氣丸, 卽四聖丸, 去木香ㆍ靑皮也. 《錢乙》
DP	木香檳榔丸
SS	疏導三焦, 通利大小便, 下濕痰凝滯, 則脹滿自消, 最爲神效. 半夏麴ㆍ皂角(酥灸去皮弦子)ㆍ郁李仁 各二兩, 木香ㆍ檳榔ㆍ枳殼ㆍ杏仁(麩炒)ㆍ靑皮 各一兩. 右爲末, 別以皂角 四兩, 浸漿水搓揉, 熬膏去滓, 入煉蜜少許, 和丸梧子大. 薑湯下五七十丸. 《局方》
DP	四炒枳殼丸
SS	治氣血凝滯, 成鼓脹積聚. 枳殼米泔浸去瓤切片, 四兩分作 四分. 一分, 蒼朮 一兩, 以水同煮乾, 炒黃色, 去蒼朮. 一分, 蘿葍子 一兩, 以水同煮乾, 炒黃色, 去蘿葍子. 一分, 茴香 一兩, 以水同煮乾, 炒黃色, 去茴香. 一分, 乾漆 一兩, 以水同煮乾, 炒黃色, 去乾漆. 香附子醋浸炒 二兩, 三稜, 蓬朮 各二兩(童便幷浸一宿, 次日, 用去殼巴豆 三十粒, 同水煮乾, 炒黃色, 去巴豆不用). 右爲末, 用前同炒蒼朮ㆍ蘿葍子ㆍ茴香ㆍ乾漆, 同煮取汁, 好醋一椀, 打麪糊和丸梧子大. 米飮下七九十丸. 《回春》
DP	木香分氣丸
SS	治脾胃不和, 腹脇膨脹, 痰嗽喘急, 飮食不化. 木香ㆍ檳榔ㆍ靑皮ㆍ蓬朮ㆍ乾生薑ㆍ當歸ㆍ薑黃ㆍ玄胡索ㆍ白朮ㆍ枳殼ㆍ三稜ㆍ赤茯苓ㆍ陳皮ㆍ肉豆蔲.  右爲末, 麪糊和丸小豆大. 薑湯呑下三五十丸. 《丹心》
DP	消脹元
SS	快氣寬中, 除脹消食. 黑丑(頭末)ㆍ蘿葍子(炒)ㆍ木香ㆍ檳榔 各等分. 右爲末, 滴水和丸梧子大. 薑湯下三五十丸. 《大成》
SS	一名小檳榔元. 《得效》
DP	木香消脹元
SS	治脹滿. 蘿葍子(炒) 二兩, 陳皮ㆍ大腹子ㆍ枳殼ㆍ桑白皮ㆍ蘇子(炒)ㆍ香附子 各一兩, 檳榔 五錢, 木香 二錢半. 右爲末, 麪糊和丸梧子大. 薑湯, 或棗湯下五七十丸. 《類聚》
DP	蓽澄茄元
SS	治痞滿, 脹滿, 穀脹, 氣脹. 蓽澄茄ㆍ白豆蔲ㆍ縮砂ㆍ靑皮ㆍ蘿葍子ㆍ木香ㆍ陳皮 各七錢半, 肉豆蔲ㆍ茴香ㆍ桂皮ㆍ丁香 各三錢七分半. 右爲末, 麪糊和丸梧子大. 陳皮湯下三五十丸. 《直指》


CC	濁氣在上則生䐜脹
ZZ	內經曰, 淸氣在下, 則生飱泄, 濁氣在上, 則生䐜脹. 註曰, 濁氣, 寒氣也. 寒在上焦, 則水穀精微之氣, 不能運化, 鬱結而爲脹滿.
ZZ	一人患脹, 夜分尤甚, 脈弦而細, 正是濁氣在上生䐜脹也. 先灸中脘穴名, 引胃中生發氣上行陽道, 後以木香順氣湯服之, 良愈. 《寶鑑》
ZZ	吳茱萸湯ㆍ沈香交泰丸, 亦治此證. 《丹心》
DP	木香順氣湯
SS	厚朴ㆍ白茯苓ㆍ澤瀉ㆍ半夏 各一錢, 蒼朮 八分, 靑皮ㆍ陳皮 各六分, 草豆蔲ㆍ人參ㆍ當歸 各五分, 益智仁ㆍ吳茱萸 各三分, 木香ㆍ乾生薑ㆍ升麻ㆍ柴胡ㆍ甘草 各四分. 右剉, 作一貼, 入薑三, 水煎服. 《寶鑑》
SS	經曰, 留者行之, 結者散之. 以柴胡ㆍ升麻之苦平, 行少陽, 陽明二經, 發散淸氣, 運行陽分爲君. 以生薑ㆍ半夏ㆍ草豆蔲ㆍ益智仁之辛甘大熱, 消散中寒, 爲臣. 以厚朴ㆍ木香ㆍ蒼朮ㆍ靑皮之苦辛大溫, 通順滯氣, 當歸ㆍ人參ㆍ陳皮之辛甘溫, 調理榮衛, 滋養中氣, 氣之薄者, 陽中之陰, 茯苓ㆍ甘草ㆍ澤瀉之氣薄, 導引濁陰之氣, 自天而下故, 以爲佐. 濁氣不降, 以苦泄之, 吳茱萸苦熱, 泄之者也. 故以爲使. 氣味相合, 散之泄之, 上之下之, 使淸濁之氣, 各安其位也. 《寶鑑》
DP	吳茱萸湯
SS	治濁氣在上, 生䐜脹, 又陰盛生寒, 腹滿䐜脹, 常如飽不欲食飮. 吳茱萸ㆍ厚朴ㆍ官桂ㆍ乾薑 各一錢, 白朮ㆍ陳皮ㆍ川椒(炒) 各五分. 右剉, 作一貼, 水煎服.
SS	或爲末, 每二錢, 薑湯點服. 《類聚》
DP	沈香交泰丸
SS	治濁氣在上, 生䐜脹. 吳茱萸ㆍ大黃(酒浸) 各一兩, 厚朴 五錢, 沈香ㆍ白朮ㆍ陳皮 各三錢, 白茯苓ㆍ澤瀉ㆍ當歸ㆍ木香ㆍ靑皮 各二錢. 右爲末, 湯浸蒸餠和丸梧子大. 溫水下七八十丸. 《丹心》


CC	傷寒熱病腹脹滿
ZZ	詳見寒門.


CC	脹滿乃眞臟病也
ZZ	脹滿, 由脾虛之極, 乃眞藏病也. 如反胃, 勞瘵亦然, 皆眞藏病也. 凡人之病, 眞藏不病, 則五行相生相制, 以適於平, 雖不服藥而自愈. 如火極傷金, 則有水以制之, 有土以生之. 如木極克土, 則有金以制之, 有火以生之. 所謂亢則害承迺制也. 雖然, 亦有惡藥忌醫而誤之者. 盖正氣與病邪不相兩立, 一勝則一負, 久則病劇正脫, 而不免於死. 然則有病不服藥可乎, 不用醫可乎. 《丹心》


CC	脹滿泄瀉
ZZ	腹脹經久, 忽瀉數升, 晝夜不止. 服藥不驗, 乃爲氣脫, 最難救. 取益智仁濃煎湯服之, 立愈. 《入門》


CC	外敷法
ZZ	治積聚, 脹滿, 血蠱等病, 宜外敷神膏, 及外敷藥.
DP	外敷神膏
SS	大黃ㆍ朴硝 各四兩, 麝香 一錢. 爲末, 每二兩, 和大蒜搗, 成膏, 敷患處. 《入門》
DP	外敷藥
SS	治腹脹, 硬如石. 先用熱水, 嚼甘草嚥下, 次用大戟ㆍ芫花ㆍ甘遂ㆍ海藻 等分 爲末, 醋調, 遍塗腹上, 神效. 《得效》


CC	可治不可治證
ZZ	脹滿得之未久, 或脹或消, 腹皮稍軟, 不泄不喘, 隨治隨差. 若臍心突起, 利後腹脹急, 久病羸乏, 喘息不得安, 名曰脾腎俱敗, 不治. 《得效》
ZZ	腹脹身熱脈大, 是一逆也.
ZZ	腹鳴而滿, 四肢淸泄, 其脈大, 是二逆也.
ZZ	腹大脹, 四末淸, 脫形泄甚, 是三逆也.
ZZ	腹脹便血, 其脈大時絶, 是四逆也. 幷不治. 《靈樞》
ZZ	腹滿咳逆, 不得小便, 不治.
ZZ	腹大滿而下泄, 不治. 《得效》
ZZ	脹滿或兼身熱, 或兼如瘧, 皆不可治. 《綱目》
ZZ	久病羸乏, 卒然脹滿喘息不得, 與夫臍心突起, 或下利頻頻, 未見一愈者耳. 《直指》


CC	單方
XX	凡十四種.
DP	厚朴
SS	治腹脹, 乃結者散之. 神藥也. 《湯液》
SS	有人心腹脹滿, 只以厚朴細剉薑製, 每取五錢或 七錢, 薑 七片同煎服, 滓又煎服五六次卽愈. 《資生》
SS	腹脹必少佐以厚朴者, 盖其味辛能散, 以氣聚上焦故也. 《丹心》
DP	大戟
SS	治脹. 取大棗 一斗, 置鍋內, 與大戟同水煮熟, 去大戟不用. 旋旋吃棗無時, 棗盡卽效. 《易老》
DP	鸕鶿屎
SS	治脹滿. 取屎炒黃色作末, 每一錢溫水調下卽效.
SS	雷公云, 體寒腹大, 全賴鸕鶿是也. 《本草》
DP	蝦蟆
SS	治蠱脹. 取一箇, 去內腸, 入螻蛄 七枚, 新瓦上焙焦乾爲末, 糊丸酒服. 《綱目》
DP	雞屎
SS	治穀脹, 及諸脹. 取屎白炒黃, 湯漬之, 取淸汁服之. 《本草》
DP	黑豆
SS	和桑柴灰汁煮服. 下水鼓, 腹脹效. 《本草》
DP	赤小豆
SS	下脹滿. 以桑柴灰水煮作粥常服. 《本草》
DP	紫蘇莖葉
SS	治心腹脹滿. 煮作飮如茶常服. 《本草》
DP	蔓菁子
SS	治心腹脹. 取一合搗爛, 水一升和硏濾取汁, 一盞頓服. 或自吐, 或利, 或汗, 腹中自寬. 《本草》
DP	蘿葍子
SS	治脹滿. 炒硏水煮如茶常服妙.
SS	蘿葍取子, 陳根煮服亦佳. 《俗方》
DP	大麥麪
SS	治脹. 常食最佳. 大麥飯亦好. 《俗方》
DP	桑枝茶
SS	下氣消脹. 常服最佳.
SS	或和赤豆, 作粥亦良. 《本草》
DP	烏牛尿
SS	治久患氣脹. 取熱尿, 空心服一升, 日一服, 氣散卽止. 《本草》
DP	椒目
SS	治水蠱, 能行水. 作末, 溫水調 一錢服之. 《本草》


CC	鍼灸法
ZZ	腹中膨脹, 取內庭.
ZZ	水蠱, 取偏歷.
ZZ	鼓脹, 取臍上下左右, 各刺 二寸二分.
ZZ	單蠱脹, 取水分鍼入 二寸半, 或灸五十壯.
ZZ	脹滿, 取足三里瀉之.
ZZ	凡脹, 皆取三里, 是脹之要穴也.
ZZ	又取中脘ㆍ氣海, 或鍼, 或灸. 《綱目》


BB	消渴


CC	消渴之源
ZZ	內經曰, 二陽結謂之消. 註曰, 二陽結, 謂胃及大腸俱熱結也. 腸胃藏熱, 則喜消水穀也.
ZZ	手陽明大腸, 主津液. 所生病, 熱則目黃口乾, 是津液不足也. 足陽明胃, 主血. 所生病, 熱則消穀善飢, 血中伏火, 是血不足也. 結者, 津液不足, 結而不潤, 皆燥熱爲病也. 《東垣》
ZZ	消者, 燒也. 如火烹燒物理者也. 《入門》
ZZ	心移寒於肺爲肺消, 肺消者, 飮一溲二, 死不治. 註曰, 金受火邪, 肺藏消爍, 氣無所持, 故飮一而溲二也. 《內經》
ZZ	心移熱於肺, 傳爲膈消. 註曰, 心肺兩間中, 有斜膈膜, 膈膜下際, 內連於橫膈膜. 故心熱入肺, 久久傳化, 內爲膈熱, 消渴而多飮也. 《內經》
ZZ	癉成爲消中. 註曰, 癉謂消熱病也. 多飮數溲, 謂之熱中, 多食數溲, 謂之消中. 《內經》
ZZ	凡消癉, 肥貴人, 則膏粱之疾也. 此人因數食甘美而多肥, 故其氣上溢, 轉爲消渴. 註曰, 食肥則腠理密, 而陽氣不得外泄, 故肥令人內熱. 甘者, 性氣和緩而發散逆, 故甘令人中滿. 然內熱則陽氣炎上, 炎上則欲飮而嗌乾. 中滿則陽氣有餘, 有餘則脾氣上溢, 故轉爲消渴. 《內經》
ZZ	喜渴者, 由心熱也. 心主便汗, 便汗出多則腎中虛燥, 故令渴. 凡夏月渴而汗出多, 則小便少, 冬月不汗, 故小便多, 皆平人之常也. 《聖惠》


CC	消渴形證
ZZ	渴病有三, 曰消渴, 曰消中, 曰消腎.
ZZ	熱氣上騰, 心虛受之, 心火散漫, 不能收斂, 胸中煩燥, 舌赤脣紅. 此渴, 引飮常多, 小便數而少, 病屬上焦, 謂之消渴.
ZZ	熱蓄於中, 脾虛受之, 伏陽蒸胃, 消穀善飢, 飮食倍常, 不生肌肉. 此渴, 亦不甚煩, 小便數而甛, 病屬中焦, 謂之消中.
ZZ	熱伏於下, 腎虛受之, 腿膝枯細, 骨節痠疼, 精走髓虛, 引水自救, 飮水不多, 隨卽尿下, 小便多而濁. 病屬下焦, 謂之消腎.
ZZ	自消腎而析之, 又有 五石過度之人, 眞氣旣盡石勢獨留, 陽道興强, 不交精泄, 謂之强中. 消渴輕也, 消中甚焉, 消腎又甚焉. 若强中則其斃, 可立待也. 《直指》
ZZ	上消者, 肺也. 又謂之膈消, 多飮水而少食, 大便如常, 小便淸利.
ZZ	中消者, 胃也. 渴而飮食多, 小便赤黃.
ZZ	下消者, 腎也. 小便濁淋, 如膏油之狀, 面黑耳焦而形瘦. 《易老》
ZZ	渴而多飮爲上消, 消穀善飢爲中消, 渴而尿數有膏油爲下消. 《綱目》
ZZ	五藏六府, 皆有津液, 熱氣在內, 則津液竭少, 故爲渴. 夫渴者, 數飮水, 其人必頭目眩, 背寒而嘔, 皆因裏虛故也. 《類聚》
ZZ	飮水而安睡者, 實熱也. 飮水少傾卽吐者, 火邪假渴耳. 《入門》


CC	脈法
ZZ	消渴, 脈實大, 病久可治, 脈懸小堅, 病久不可治. 《內經》
ZZ	消渴, 脈當得緊實而數, 反得沈濇而微者死. 《難經》
ZZ	消渴脈數大者活, 細小浮短者死. 《脈訣》
ZZ	心脈滑爲渴, 滑者, 陽氣勝也.
ZZ	心脈微小爲消癉.
ZZ	脈數大者生, 沈小者死. 《脈經》
ZZ	心脈滑甚爲喜渴. 《聖惠》
ZZ	趺陽脈數, 胃中有熱. 卽消穀引飮, 大便必堅, 小便卽數. 《仲景》
ZZ	消渴, 脈宜數大, 忌虛小. 《醫鑑》


CC	消渴有三
ZZ	上消者, 舌上赤裂, 大渴引飮, 膈消是也. 白虎加人參湯主之. 卽人參白虎湯也方見寒門
ZZ	治能食而渴. 若不能食而渴, 宜加味錢氏白朮散. 又麥門冬飮子ㆍ降心湯ㆍ人參石膏湯ㆍ淸心蓮子飮ㆍ和血益氣湯ㆍ生津養血湯ㆍ黃芩湯, 皆治上消.
ZZ	中消者, 善食而瘦, 自汗, 大便硬, 小便數. 所謂癉成爲消中者, 是也. 調胃承氣湯方見寒門ㆍ加減三黃丸方見火門, 主之. 又蘭香飮子ㆍ生津甘露湯ㆍ順氣散ㆍ人參散ㆍ黃連猪肚丸ㆍ藕汁膏, 皆可用.
ZZ	下消者, 煩燥引飮, 耳輪焦乾, 小便如膏, 腿膝枯細, 所謂焦煩水易虧者, 是也. 六味地黃丸主之. 方見虛勞 又宜人參茯苓散ㆍ加減八味元方見五藏ㆍ加減腎氣丸ㆍ補腎地黃元ㆍ鹿茸丸. 《諸方》
ZZ	養肺降火生血爲主, 分上中下治之. 《丹心》
ZZ	三消多屬血虛不生津液. 宜以四物湯方見血門爲主治. 上消, 加人參ㆍ五味子ㆍ麥門冬ㆍ天花粉煎, 入牛乳汁ㆍ生地黃汁ㆍ生藕汁. 酒客, 生葛根汁調服.
ZZ	中消, 加知母ㆍ石膏ㆍ寒水石ㆍ滑石.
ZZ	下消, 加黃柏ㆍ知母ㆍ熟地黃ㆍ五味子. 《丹心》
ZZ	消渴病, 小便反多, 如飮水 一斗, 小便亦 一斗, 腎氣丸方見虛勞主之. 《仲景》
DP	加味錢氏白朮散
SS	治消渴不能食, 又治消中善飢. 乾葛 二錢, 人參ㆍ白朮ㆍ白茯苓ㆍ藿香ㆍ甘草 各一錢, 木香ㆍ柴胡ㆍ枳殼ㆍ五味子 各五分. 右剉, 作一貼, 水煎服. 《得效》
DP	麥門冬飮子
SS	治膈消. 麥門冬 二錢, 知母ㆍ天花粉ㆍ人參ㆍ五味子ㆍ葛根ㆍ茯神ㆍ生地黃ㆍ甘草 各一錢. 右剉, 作一貼, 入竹葉 十片, 水煎服. 《丹心》
DP	降心湯
SS	治心火上炎, 腎水不濟, 煩渴引飮, 氣血日消. 天花粉 二錢, 人參ㆍ遠志ㆍ當歸ㆍ熟地黃ㆍ白茯苓ㆍ黃芪(蜜炒)ㆍ五味子ㆍ甘草 各一錢. 右剉, 作一貼, 入棗二, 水煎服. 《得效》
DP	人參石膏湯
SS	治膈消. 石膏 四錢, 知母 二錢 三分, 人參 一錢 七分, 甘草 一錢 三分. 右剉, 作一貼, 水煎服. 《保命》
DP	淸心蓮子飮
SS	治心火上炎, 口乾煩渴, 小便赤澁. 蓮子 二錢, 赤茯苓ㆍ人參ㆍ黃芪 各一錢, 黃芩ㆍ車前子(炒)ㆍ麥門冬ㆍ地骨皮ㆍ甘草 各七分. 右剉, 作一貼, 水煎服. 《局方》
DP	和血益氣湯
SS	治消渴, 小便數, 舌上赤脈, 肌體枯瘦. 黃柏(酒洗)ㆍ升麻 各一錢, 生地黃(酒洗)ㆍ黃連(酒洗) 各八分, 石膏ㆍ杏仁ㆍ桃仁 各六分, 知母ㆍ防己ㆍ羌活 各五分, 當歸梢 四分, 柴胡ㆍ麻黃根ㆍ(生)甘草ㆍ(灸)甘草 各三分, 紅花少許. 右剉, 作一貼, 水煎服. 《東垣》
DP	生津養血湯
SS	治上消. 當歸ㆍ白芍藥ㆍ生地黃ㆍ麥門冬 各一錢, 川芎ㆍ黃連 各八分, 天花粉 七分, 知母ㆍ黃柏(幷蜜炒)ㆍ蓮肉ㆍ烏梅ㆍ薄荷ㆍ甘草 各五分. 右剉, 作一貼, 水煎服. 《醫鑑》
DP	黃芩湯
SS	治上消. 片芩ㆍ梔子ㆍ桔梗ㆍ麥門冬ㆍ當歸ㆍ生地黃ㆍ天花粉ㆍ乾葛ㆍ人參ㆍ白芍藥 各一錢. 右剉, 作一貼, 入烏梅 一箇, 水煎服. 《回春》
DP	蘭香飮子
SS	治消渴, 善食而瘦, 二便結數. 石膏 三錢, 知母 一錢半, (生)甘草ㆍ防風 各一錢, (灸)甘草ㆍ人參ㆍ蘭香葉ㆍ連翹ㆍ白豆蔲ㆍ桔梗ㆍ升麻 各五分, 半夏 二分. 右爲末, 蒸餠糊調成餠, 曬乾爲末, 每二錢, 淡薑湯調下. 《入門》
DP	生津甘露湯
SS	治消中, 能食而瘦, 大便燥小便數. 石膏ㆍ草龍膽ㆍ黃柏 各一錢, 柴胡ㆍ羌活ㆍ黃芪ㆍ(酒)知母ㆍ(酒)黃芩ㆍ(灸)甘草 各八分, 當歸身 六分, 升麻 四分, 防風ㆍ防己ㆍ生地黃ㆍ(生)甘草 各三分, 杏仁 十箇, 桃仁 五箇, 紅花少許. 右剉, 作一貼, 水二盞煎至一盞, 加酒一匙, 稍熱服, 不拘時.
SS	一名淸涼飮子. 《東垣》
DP	順氣散
SS	治消中, 能飮食, 小便黃赤, 以此微利, 至不飮食而愈. 厚朴 二錢半, 大黃 二錢, 枳實 一錢. 右剉, 作一貼, 水煎服, 不拘時. 《丹心》
DP	人參散
SS	治消中. 滑石 二兩, 寒水石ㆍ甘草 各一兩, 石膏 五錢, 人參 二錢半. 右爲末, 每取二錢, 溫水調下. 《子和》
DP	黃連猪肚丸
SS	治消渴消中, 亦治强中證. 雄猪肚 一箇, 黃連 五兩, 麥門冬ㆍ知母ㆍ瓜蔞根 各四兩. 右四味爲末, 入猪肚內, 以線封口, 置甑中, 蒸爛, 於石臼中令搗爛, 入蜜少許, 作丸梧子大. 米飮下百丸. 《正傳》
DP	藕汁膏
SS	治胃熱消中. 藕汁白藕尤佳ㆍ生地黃汁. 牛乳汁和黃連ㆍ天花粉末, 佐而薑汁白蜜爲膏. 以匙抄取, 徐徐留舌上, 以白湯送下, 日三四次. 《丹心》
DP	人參茯苓散
SS	治腎消, 尿濁如膏. 滑石ㆍ寒水石 各一錢半, 甘草 七分, 赤茯苓ㆍ乾葛ㆍ黃芩ㆍ薄荷ㆍ大黃 各五分, 連翹 三分, 人參ㆍ白朮ㆍ澤瀉ㆍ桔梗ㆍ梔子ㆍ天花粉ㆍ縮砂 各二分. 右剉, 作一貼, 水煎服. 《醫鑑》
SS	一名人參散. 《東垣》
DP	加減腎氣丸
SS	治腎消, 口燥煩渴, 兩脚枯瘦. 熟地黃 二兩, 牧丹皮ㆍ白茯苓ㆍ山茱萸ㆍ五味子ㆍ澤瀉ㆍ鹿茸ㆍ山藥 各一兩, 肉桂ㆍ沈香 各五錢. 右爲末, 蜜丸梧子大. 空心, 鹽湯下七八十丸. 《丹心》
DP	補腎地黃元
SS	治腎消, 能降心火, 益腎水, 止消渴, 明耳目. 黃柏 一斤(剉, 同地黃曬乾), 生地黃 半斤(酒浸二日, 蒸爛硏膏, 與黃柏拌曬乾), 白茯苓 四兩, 熟地黃ㆍ天門冬ㆍ人參ㆍ甘菊 各二兩, 條芩(酒炒)ㆍ當歸ㆍ枳殼ㆍ麥門冬ㆍ片芩(生) 各一兩. 右爲末, 水丸梧子大. 空心, 鹽酒下七八十丸. 《丹心》
DP	鹿茸丸
SS	治腎虛消渴, 小便無度. 麥門冬 二兩, 鹿茸ㆍ熟地黃ㆍ黃芪ㆍ五味子ㆍ雞肶胵(麩炒)ㆍ肉蓯蓉(酒浸)ㆍ山茱萸ㆍ破故紙(炒)ㆍ牛膝(酒浸)ㆍ人參 各七錢半, 白茯苓ㆍ地骨皮ㆍ玄參 各五錢. 右爲末, 蜜丸梧子大. 空心, 米飮下五七十丸. 《丹心》


CC	食㑊證
ZZ	內經曰, 大腸移熱於胃, 善食而瘦, 又謂之食㑊.
ZZ	胃移熱於膽, 亦曰食㑊. 註曰, 㑊, 易也. 飮食移易而過, 不生肌膚也. 治法與消中同. 《綱目》


CC	消渴小便甛
ZZ	消渴者, 腎虛所致, 每發則小便必甛. 以物理推之, 淋餳醋酒作脯法, 須臾卽甛, 足明人之食後, 滋味皆甛, 流在膀胱. 若腰腎氣盛, 則上蒸炎氣, 化成精氣, 下入骨髓, 其次爲脂膏, 又其次爲血肉, 其餘則爲小便. 故小便色黃, 血之餘也. 五藏之氣鹹潤者, 則下味也. 若腰腎旣虛冷, 則不能蒸化穀氣盡下爲小便. 故味甘, 不變其色, 淸冷則肌膚枯槁也. 《本事》


CC	消渴由坎火衰少
ZZ	肺爲五藏華盖, 若下有煖氣蒸則肺潤, 若下冷極則陽不能升, 故肺乾而渴. 易乾上坤下, 其卦爲否, 陽無陰不降, 陰無陽不升, 故成否也. 譬如釜中有水, 以火煖之, 又以板覆, 則煖氣上騰, 故板能潤. 若無火力, 則水氣不能上升, 此板終不得潤. 火力者, 腰腎强盛, 常須煖補腎氣. 飮食得火力則潤上而易消, 亦免乾渴之患. 宜服八味腎氣丸卽八味元, 加五味子也. 《本事》


CC	消渴與脚氣相反
ZZ	消渴與脚氣, 雖皆爲腎虛所致, 其爲病則相反. 脚氣始發於二三月, 盛於五六月, 衰於七八月, 消渴始發於七八月, 盛於十一十二月, 衰於二三月, 其故何也. 盖脚氣, 壅疾也. 消渴, 宣疾也. 春夏陽氣上, 故壅疾發則宣疾愈, 秋冬陽氣下, 故宣疾發則壅疾愈. 審此二者, 疾可理也. 《本事》


CC	消渴通治藥
ZZ	宜滋陰養榮湯ㆍ活血潤燥生津飮ㆍ桑白皮湯ㆍ梅花湯ㆍ大黃甘草飮子ㆍ淸神補氣湯ㆍ黃芪湯ㆍ天花散ㆍ黃連地黃湯ㆍ生地黃飮子ㆍ門冬飮子ㆍ玉泉散ㆍ玄兎丹ㆍ三消丸ㆍ玉泉丸ㆍ五汁玉泉丸ㆍ生地黃膏ㆍ荔枝膏ㆍ衛生天花元. 《諸方》
DP	滋陰養榮湯
SS	治消渴, 亡津液, 口燥咽乾. 當歸 二錢, 人參ㆍ生地黃 各一錢半, 麥門冬ㆍ白芍藥ㆍ知母ㆍ黃柏(幷蜜水炒) 各一錢, 甘草 五分, 五味子 十五粒. 右剉, 作一貼, 水煎服. 《入門》
DP	活血潤燥生津飮
SS	通治消渴. 天門冬ㆍ麥門冬ㆍ五味子ㆍ瓜蔞仁ㆍ麻子仁ㆍ當歸ㆍ熟地黃ㆍ生地黃ㆍ天花粉ㆍ甘草 各一錢. 右剉, 作一貼, 水煎服. 《入門》
DP	桑白皮湯
SS	治三消渴疾. 童根桑白皮卽未老者 二錢, 白茯苓ㆍ人參ㆍ麥門冬ㆍ乾葛ㆍ山藥ㆍ桂皮 各一錢, 甘草 五分. 右剉, 作一貼, 水煎服. 《得效》
DP	梅花湯
SS	治三消渴利神效. 糯穀(旋炒作曝)ㆍ桑根白皮(厚者細切) 各五錢. 右剉, 作一貼, 水煎. 渴則飮之, 不拘時. 《得效》
DP	大黃甘草飮子
SS	治一切消渴. 大黃 一兩半, 甘草(大者) 四兩(剉), 黑豆 五升(另煮三沸去苦水). 右用井水 一桶同煮爛, 令病人食豆飮汁無時, 不三劑病去. 《宣明》
DP	淸神補氣湯
SS	消渴證纔愈, 止有口乾, 此藥主之. 升麻 一錢半, 柴胡ㆍ當歸身ㆍ荊芥穗ㆍ防己ㆍ桃仁(泥) 各一錢, 黃柏(酒洗)ㆍ黃連(酒洗)ㆍ知母ㆍ(生)甘草 各五分, 石膏ㆍ熟地黃 各四分, 生地黃ㆍ細辛 各二分, 杏仁 六箇, 川椒 二粒, 紅花少許. 右剉, 作一貼, 水煎服.
SS	一名辛潤緩肌湯. 《東垣》
DP	黃芪湯
SS	治諸渴. 生乾地黃 二錢, 黃芪ㆍ茯神ㆍ天花粉ㆍ麥門冬 各一錢, 五味子ㆍ甘草 各五分. 右剉, 作一貼, 水煎服. 《直指》
DP	天花散
SS	治消渴. 天花粉ㆍ生乾地黃 各二錢, 乾葛ㆍ麥門冬ㆍ五味子 各一錢, 甘草 五分. 右剉, 作一貼, 粳米 百粒, 煎服. 《直指》
DP	黃連地黃湯
SS	治三消. 黃連ㆍ生地黃ㆍ天花粉ㆍ五味子ㆍ當歸ㆍ人參ㆍ乾葛ㆍ白茯苓ㆍ麥門冬ㆍ甘草 各一錢. 右剉, 作一貼, 薑二棗一, 竹葉 十片, 同煎服. 《回春》
DP	生地黃飮子
SS	治消渴. 人參ㆍ生乾地黃ㆍ熟地黃ㆍ黃芪ㆍ天門冬ㆍ麥門冬ㆍ枳殼ㆍ石斛ㆍ枇杷葉無則桑白皮代之ㆍ澤瀉 各一錢, 甘草 五分. 右剉, 作一貼, 水煎服.
SS	此方乃二黃元, 合甘露飮材也. 生精補血, 潤燥止渴, 佐以澤瀉ㆍ枳殼, 疏導二府, 使心火下行, 則小便淸利, 肺經潤澤, 則大府流暢, 宿熱旣消, 其渴自止, 造化精深, 妙無踰此. 《得效》
DP	門冬飮子
SS	治老虛人消渴. 麥門冬 二錢, 五味子ㆍ人參ㆍ地骨皮ㆍ白茯苓ㆍ甘草 各一錢. 右剉, 作一貼, 薑三煎服. 《元戎》
DP	玉泉散
SS	治消渴之聖藥. 天花粉 二錢, 粉葛ㆍ麥門冬ㆍ生地黃ㆍ五味子ㆍ甘草 各一錢. 右剉, 作一貼, 糯米 一合煎服. 《醫鑑》
DP	玄兎丹
SS	治三消渴利神藥, 禁遺精, 止白濁, 延年. 兎絲子 十兩(酒浸製), 五味子 七兩, 白茯苓ㆍ蓮子肉ㆍ山藥 各三兩. 右爲末, 別硏山藥末 三兩, 將兎絲子所浸酒煮糊, 和丸梧子大. 空心, 米飮下五七十丸.
SS	煉蜜和丸, 亦佳. 《得效》
DP	三消丸
SS	通治消渴. 黃連淨, 爲細末, 不以多少, 冬瓜搗取自然汁和作餠. 陰乾再爲末, 再浸再乾至七次, 卽用冬瓜汁和丸梧子大. 煎大麥仁湯, 送下五七十丸. 《本事》
SS	一名瓜連丸. 《直指》
DP	玉泉丸
SS	治消渴, 口乾. 天花粉ㆍ乾葛 各一兩半, 麥門冬ㆍ人參ㆍ白茯苓ㆍ黃芪(半生半蜜炒)ㆍ烏梅ㆍ甘草 各一兩. 右爲末, 蜜丸彈子大. 每一丸, 溫水嚼下. 《丹心》
DP	五汁玉泉丸
SS	治消渴. 黃連ㆍ乾葛ㆍ天花粉ㆍ知母ㆍ麥門冬ㆍ五味子ㆍ人參ㆍ生地黃ㆍ烏梅肉ㆍ蓮肉ㆍ當歸ㆍ甘草 各一兩. 右爲末, 另取人乳汁ㆍ牛乳汁ㆍ甘蔗汁無則用砂糖ㆍ梨汁ㆍ藕汁, 先將各汁入蜜 一斤半, 煎成稀膏, 後將各藥末和前膏, 熬五七沸, 每取五茶匙, 米飮調下, 日二三. 忌辛熱之物. 《回春》
DP	生地黃膏
SS	治渴通用. 生地黃 二斤, 蜜一椀, 白茯苓 一兩, 人參 五錢. 右地黃洗搗取汁, 同蜜煎至半, 次入參苓末拌和, 磁器盛, 以匙挑服, 溫水送下. 《得效》
DP	荔枝膏
SS	止消渴, 生津液. 乳糖二 十六兩, 淸蜜 十四兩, 烏梅肉 八兩, 生薑 五兩(取汁), 麝香 五分. 右先取淸蜜, 烏梅肉, 以水 一斗五升, 熬至半濾去滓, 下乳糖熬, 候糖熔化, 入薑汁再熬, 乃入麝, 和勻, 每取一大匙, 新水調下, 日二三. 《類聚》
DP	衛生天花元
SS	歌曰, 消渴消中消腎病, 三焦五藏生虛熱, 惟有膀胱冷似氷, 意中飮水無休歇, 小便晝夜不流通, 骨冷皮焦心肺裂, 本因飮酒炙煿多, 酒餘色慾勞無節, 飮水喫食日加增, 肌肉精髓轉枯竭, 漩甛如蜜滑如油, 口苦咽乾舌如血, 三消病狀最爲危, 有此仙方眞妙訣.
SS	黃連(童便浸三日) 三兩, 白扁豆(炒) 二兩, 蘆薈 七錢半, 辰砂ㆍ白茯苓ㆍ牡蠣粉ㆍ知母ㆍ苦參ㆍ鐵粉ㆍ天花粉 各五錢, 金ㆍ銀箔 各二十片. 右爲末, 生瓜蔞根汁和生蜜爲丸梧子大. 麥門冬湯下三五十丸. 《類聚》


CC	酒渴
ZZ	治嗜酒積熱, 津液枯燥, 煩渴引飮, 專嗜冷物. 宜龍鳳元ㆍ烏梅木瓜湯ㆍ五豆湯ㆍ酒蒸黃連丸方見暑門ㆍ朱砂黃連元. 《得效》
DP	龍鳳元
SS	治酒渴. 山藥ㆍ兎絲子 各二兩, 鹿茸(火燎酒浸灸) 一兩. 右爲末, 蜜丸梧子大. 米飮下三五十丸. 《得效》
DP	烏梅木瓜湯
SS	治酒熱消渴. 烏梅(打碎不去仁)ㆍ木瓜 各二錢, 麥芽(炒)ㆍ草果ㆍ甘草 各一錢. 右剉, 作一貼, 入薑 五片, 水煎服. 《得效》
DP	五豆湯
SS	解酒毒, 止消渴. 乾葛ㆍ甘草(幷剉) 各一斤, 貫衆 八兩, 黑豆ㆍ黃豆ㆍ菉豆ㆍ靑豆ㆍ赤小豆 各一兩. 右以水 五斗五升, 臘八日十二月初八日, 大鍋, 熬至熟濾去滓, 盛磁器封口, 春夏月開, 用隨意飮之. 大人渴後生瘡最妙, 酒後渴尤好. 《丹心》
DP	朱砂黃連元
SS	治酣飮成消渴. 黃連 三兩, 生乾地黃 二兩, 朱砂 一兩. 右爲末, 蜜丸梧子大. 燈心棗湯, 呑下三五十丸. 《得效》


CC	蟲渴
ZZ	蟲在藏府, 耗其津液而成消渴, 宜苦練湯. 《得效》
DP	苦練湯
SS	治蟲渴. 苦練根皮 一握切焙, 入麝香少許, 水二盞煎至一盞, 空心飮之. 雖困頓不妨. 自後下蟲 三四條, 其渴頓止, 乃知消渴一證, 有蟲耗其津液也. 《得效》


CC	强中證
ZZ	多因耽嗜色慾, 或服丹石. 眞氣旣脫, 熱邪獨盛, 飮食如湯消雪, 肌膚日削, 小便如膏油, 陽强興盛, 不交精泄, 三消之中, 最爲難治. 姑錄一二方, 聊爲備用, 宜石子薺苨湯ㆍ黃連猪肚丸. 《得效》
DP	石子薺苨湯
SS	治强中證. 薺苨ㆍ石膏 各一錢半, 人參ㆍ茯神ㆍ瓜蔞根ㆍ磁石ㆍ知母ㆍ乾葛ㆍ黃芩ㆍ甘草 各一錢. 右剉, 作一貼, 先以水三盞, 猪腰子 一箇, 黑豆 一合, 煮至一盞半去滓, 入藥煎至 七分去滓. 食後服, 次投下藥. 《得效》
DP	黃連猪肚丸
SS	治同上, 服上藥後便服此. 雄猪肚 一箇, 黃連ㆍ小麥(炒) 各五兩, 天花粉ㆍ茯神 各四兩, 麥門冬 二兩. 右爲末, 入猪肚中封口, 安甑中蒸爛搗爛, 作丸梧子大. 米飮下七九十丸. 入煉蜜少許亦可. 《得效》


CC	消渴傳變證
ZZ	消渴之疾末傳, 能食者, 必發腦疽背瘡, 不能食者, 必傳中滿鼓脹, 皆爲不治之證. 張潔古老人分而治之, 能食而渴者, 白虎加人參湯方見寒門主之, 或加減白虎湯, 不飮食而渴者, 錢氏白朮散方見小兒, 倍加葛根與之, 或加減白朮散. 上中旣平, 不復傳下消矣. 《東垣》
ZZ	或曰, 末傳癰疽者何也. 此火邪勝也. 其瘡痛甚而不潰, 或赤水者, 是也. 末傳中滿者何也. 如上消中消制之太急, 寒藥傷胃, 久而成中滿之疾, 所謂上熱未除, 中寒復生也. 《東垣》
ZZ	消渴久病, 變成發癰疽, 或成水病, 或雙目失明. 《類聚》
ZZ	甚而水氣浸漬, 溢於肌膚則脹, 爲腫滿. 猛火自炎, 留於分肉, 則發爲癰疽. 此又病之深而證之變者也. 《直指》
ZZ	渴利者, 謂隨飮卽小便也. 由腎氣虛不能制水液, 故隨飮卽小便也. 以其內熱, 故小便利, 小便利則津液竭, 津液竭則經絡澁, 經絡澁則榮衛不行, 榮衛不行則熱氣留滯, 故成癰疽也. 《聖惠》
DP	加減白虎湯
SS	石膏 二錢半, 知母 一錢, 人參ㆍ黃柏 各七分, 玄參ㆍ甘草 各五分, 五味子 十粒. 右剉, 作一貼, 入粳米 百粒, 水煎服. 《醫鑑》
DP	加減白朮散
SS	乾葛 二錢, 人參ㆍ白朮ㆍ白茯苓 各一錢, 木香ㆍ知母ㆍ黃柏ㆍ甘草 各五分, 五味子 九粒. 右剉, 作一貼, 水煎服. 《醫鑑》


CC	消渴須預防癰疽
ZZ	消渴之人, 常須慮患大癰. 必於骨節間, 忽發癰疽而卒, 須預防之. 宜加減八味元ㆍ黃芪六一湯方見癰疽ㆍ忍冬元, 長服爲妙. 又益元散方見暑門, 井水調服. 《入門》
DP	加減八味元
SS	方見五藏此方, 有五味子, 最爲得力, 不惟止渴, 亦免生癰疽. 久服永除渴疾, 氣血加壯. 《得效》
DP	忍冬元
SS	渴疾須預防發癰疽. 忍冬草 不以多小(根莖花葉皆可用). 右剉酒浸, 糠火煨一宿, 取出曬乾, 入甘草少許, 搗爲末, 以所浸酒, 爲糊和丸梧子大. 酒飮任下百丸. 此不特治癰疽, 亦能止渴. 《得效》


CC	不治證
ZZ	內經曰, 肺消者, 飮一溲二, 死不治. 盖肺藏氣, 肺無病則氣能管攝津液, 而津液之精微者, 收養筋骨血脈, 餘者爲溲. 肺病則津液無氣管攝, 而精微者, 亦隨溲下. 故飮一溲二, 而如膏油也. 津液下脫, 未能榮養, 故漸形瘦焦乾也. 或問經云, 飮一溲二, 死不治, 仲景復用八味丸治之何也. 曰, 飮一未至溲二者, 病尙淺猶可治. 故仲景腎氣丸, 治飮水 一斗小便亦 一斗之證. 若小便過於所飮則無及矣. 《綱目》
ZZ	消渴之餘, 傳爲脹滿, 發爲癰疽, 及强中證, 皆不治. 《綱目》


CC	禁忌法
ZZ	內經曰, 熱中消中, 不可服膏梁, 芳草ㆍ石藥.
ZZ	消渴病, 宜愼者有三, 一飮酒, 二房勞, 三鹹食及麪. 能愼此三者, 雖不服藥, 亦可自愈. 《千金》
ZZ	凡消渴, 大忌飮酒房事, 及食炙煿, 辛熱, 鹹藏之物.
ZZ	百日以上, 不可鍼灸. 鍼灸則瘡中出膿水, 不止而死. 《得效》
ZZ	渴疾, 大忌半夏ㆍ南星燥劑. 《東垣》


CC	單方
XX	凡四十種.
DP	石膏
SS	主消渴. 搗末取五錢, 和粳米煮取汁飮. 《本草》
DP	竹葉
SS	止消渴. 取靑葉煮汁飮. 《本草》
DP	滑石
SS	治消渴. 爲末, 取三錢, 井水, 或蜜水調下, 卽益元散也. 一名神白散. 《醫鑑》
DP	地漿
SS	治熱渴心悶. 取一盞, 飮之妙. 《本草》
DP	竹瀝
SS	治消渴. 不拘時恣飮之妙. 雷公云, 久渴心煩, 宜投竹瀝. 《本草》
DP	麥門冬
SS	治消渴, 及口乾燥渴. 去心煮湯飮之. 《本草》
DP	黃柏
SS	主消渴. 水煎服, 或作末水丸服之. 《本草》
DP	黃連
SS	治消渴要藥. 酒浸蒸曬乾爲末, 蜜丸, 白湯下五七十丸. 《綱目》
DP	黃芪
SS	治消渴. 凡消渴而欲發瘡, 或病癰疽而後渴, 宜多取黃芪煮湯服之妙. 《綱目》
DP	葛根
SS	主消渴. 取五錢水煎飮之. 又取生者, 搗汁飮亦好. 《本草》
DP	瓜蔞根
SS	卽天花粉也. 治消渴之聖藥也. 水煮取汁, 隨意飮之甚佳. 《本草》
DP	漬苧汁
SS	主消渴. 取生苧, 水漬取汁飮之. 《本草》
DP	地骨皮
SS	治消渴. 水煎服之. 又取葉作飮, 啜之. 《本草》
DP	蚊蛤
SS	卽五倍子也. 最能回津止渴. 爲末, 沸湯調下 二錢, 最妙. 《入門》
DP	忍冬草
SS	治消渴. 水煮取汁, 四時長服. 《丹心》
DP	桑枝茶
SS	療口乾. 如茶常服爲佳. 《本草》
DP	桑根白皮
SS	主熱渴. 水煎飮之.
SS	黑椹, 搗濾去滓, 入石器中, 入蜜熬膏. 每取二三匙, 沸湯點服, 止渴生精神. 《本草》
DP	牡蠣肉
SS	治酒渴. 和薑ㆍ醋, 生食之. 俗名石花. 《本草》
DP	蚌蛤
SS	止消渴. 煮食, 或和薑ㆍ醋, 生食幷佳. 《本草》
DP	鮎魚涎
SS	主三消. 取涎, 搜黃連末作丸, 烏梅湯下五十丸, 渴頓減. 《本草》
DP	田螺
SS	治消渴, 小便數. 取螺五升, 水一斗, 浸經宿, 取水飮之, 每日易水. 又取螺, 煮汁飮, 食肉良. 《本草》
DP	生藕
SS	取汁一盞, 入蜜 一合, 分三服. 止渴最好. 《綱目》
DP	紅柿
SS	止渴, 取啖之. 《本草》
DP	烏梅
SS	療口乾, 止消渴. 作湯和少蜜, 常啜. 《本草》
DP	梨
SS	止消渴. 取消梨, 常常啖之, 最治心熱渴. 《本草》
DP	獼猴桃
SS	止消渴. 取霜後熟者, 常啖之. 又和密作正果, 尤佳. 《俗方》
DP	五味子
SS	止消渴最良. 作飮常啜之. 又作丸久服, 生津止渴. 《本草》
DP	麻仁
SS	止消渴. 麻仁一升, 擣碎之, 水三升煮取汁, 溫凉任服. 《本草》
DP	粟米泔
SS	酸者, 止消渴甚良. 常取飮之. 泔久留則酸. 《本草》
DP	菉豆
SS	治消渴. 煮汁飮之, 或硏取汁服幷佳. 《本草》
DP	靑粱米
SS	主熱中, 消渴. 煮取汁飮之, 或煮粥, 或作飯, 常食佳. 《本草》
DP	糯米
SS	主消渴. 淘取泔飮之. 又水硏取白汁, 恣飮之, 以差爲度.
SS	糯稻稈灰, 淋汁飮之, 甚妙. 一人病渴殆死, 有人敎以糯稻稈斬去穗及根, 取中心, 淨器中燒作灰. 每取一合, 湯水一椀, 沃浸良久, 澄去滓, 取淸頓飮之. 卽取效如神. 《澹寮》
DP	冬瓜
SS	主三消渴. 擣絞取汁飮之. 又作羹作虀, 常食佳. 《本草》
DP	蓴
SS	主消渴. 作羹作虀, 常食佳. 《本草》
DP	菘菜
SS	治消渴. 常食最佳. 或取汁飮亦可. 《本草》
DP	雄雞湯
SS	治三消渴疾. 退雄雞湯, 澄淸飮之神效. 《醫鑑》
SS	白雄雞尤佳. 《本草》
DP	白鵝
SS	主消渴. 煮取汁飮之. 《本草》
DP	黃雌雞
SS	主消渴. 煮熟取汁飮之, 肉亦可食. 《本草》
DP	牛乳
SS	主消渴. 取生乳, 渴則飮之. 又作酪粥, 常食亦佳. 《本草》
DP	猪肚
SS	止渴利. 爛蒸, 和薑ㆍ醋食之. 《本草》


BB	黃疸


CC	黃疸之因
ZZ	經曰, 濕熱相交, 民病癉, 癉卽黃, 單陽而無陰也. 《入門》
ZZ	諸發黃, 皆小便不利, 惟瘀血發黃, 小便自利. 盖熱結下焦, 則熱耗津液而小便不利, 血結下焦, 則熱但耗血而不耗津液, 故小便自利. 《入門》
ZZ	發黃譬如盦麴, 五疸同歸濕熱. 盖濕熱熏蒸, 血熱, 土色上行面目, 延及爪甲身體俱黃, 黃卽疸也. 《入門》
ZZ	盖黃疸者, 濕熱與宿穀故也. 俗謂之食勞黃. 《子和》
ZZ	食勞疳黃, 一名黃胖. 夫黃疸者, 暴病也. 故仲景以十八日爲期. 食勞黃者, 宿病也. 至有久不愈者. 《綱目》
ZZ	凡病當汗而不汗則生黃, 當利小便而不利亦生黃. 盖脾主肌肉四肢, 寒濕與內熱相合故也. 《海藏》
ZZ	五疸同是濕熱, 終無寒熱之異. 《正傳》
ZZ	脈沈, 渴欲飮水, 小便不利者, 必發黃. 《仲景》
ZZ	腹脹滿, 面萎黃, 躁不得睡, 屬黃家. 《仲景》
ZZ	凡時行感冒, 及伏暑未解, 宿食未消, 皆能發黃. 《入門》
ZZ	時行疫癘, 亦能發黃, 殺人最急. 《入門》
ZZ	傷寒病, 遇太陽太陰司天, 若下之太過, 往往變成陰黃, 寒水太過, 土氣不及, 故多變此疾. 《海藏》


CC	黃疸有五
ZZ	身痛而色微黃, 齒垢黃, 爪甲上黃, 皆黃疸也. 《靈樞》
ZZ	尿黃赤安臥者, 曰黃疸. 註曰, 安臥而尿黃赤也. 《內經》
ZZ	目黃者曰, 黃疸. 《內經》
ZZ	已食如飢者, 胃疸. 《內經》
ZZ	疸病有五, 一曰黃疸, 二曰酒疸, 三曰穀疸, 四曰女勞疸, 五曰黃汗.
DD	黃疸
ZZ	黃疸者, 小便, 面目, 牙齒, 肢體如金, 因暴熱用冷水洗浴, 熱留胃中. 故食已善飢, 安臥懶動. 《入門》
ZZ	已食如飢, 但欲安臥, 小便如黃柏汁者, 曰黃疸. 《直指》
DD	酒疸
ZZ	病酒發疸, 必小便不利, 其候心中熱, 足下熱, 是其證也. 《仲景》
ZZ	心中懊憹而熱, 不能食, 時欲吐, 名曰酒疸. 《仲景》
ZZ	酒疸, 黃色, 心中結熱而煩. 《脈經》
ZZ	飮酒常多, 進食常少, 心中懊憹, 鼻燥足熱, 是謂酒疸. 《直指》
DD	穀疸
ZZ	穀疸之爲病, 寒熱不食, 食則頭眩, 心中不安, 久久發黃. 《仲景》
ZZ	穀疸者, 食已頭眩腹脹, 因胃熱, 大飢過食, 停滯所致. 《入門》
ZZ	食則腹滿怫鬱, 眩暈心忪, 是謂穀疸. 《直指》
DD	女勞疸
ZZ	額上黑, 微汗出, 手足心熱, 薄暮則發, 膀胱急, 小便自利, 名曰女勞疸. 《仲景》
ZZ	大勞當慾, 大熱交接, 以致發熱惡寒, 小腹滿急, 是謂色疸, 亦曰女勞疸. 《直指》
DD	黃汗
ZZ	黃汗之病, 身腫, 發熱汗出而渴, 汗出染衣, 色正黃如黃柏汁, 以汗出時, 入水浴得之. 《仲景》
ZZ	發熱不渴, 身腫而汗, 汗如黃柏汁, 曰黃汗. 《直指》


CC	脈法
ZZ	五疸實熱脈必洪數, 其或微澁證屬虛弱. 《脈訣》
ZZ	疸脈, 緩大者順, 弦急而堅者逆. 《直指》


CC	黃疸治法
ZZ	諸疸, 小便黃赤色者, 爲濕熱, 當作濕熱治. 《仲景》
ZZ	諸疸, 小便色白, 不可除熱者, 無熱也. 若有虛寒證, 當作虛勞治之. 《仲景》
ZZ	諸疸, 小便不利爲裏實, 宜利小便, 或下之. 利小便, 宜茵蔯五苓散, 下之, 宜黃連散.
ZZ	無汗爲表實, 宜發汗, 或吐之. 發汗, 宜麻黃醇酒湯, 吐之, 宜瓜蔕散. 《綱目》
ZZ	色如烟熏黃, 乃濕病也. 一身盡痛. 色如橘子黃, 乃黃病也. 一身不痛. 濕家之黃, 色暗不明, 熱家之黃, 如橘子色, 甚者勃勃出, 染着衣, 如黃柏汁. 《綱目》
ZZ	治黃疸與濕病相似. 輕則滲利, 重則大下, 黃自退矣. 《入門》
ZZ	黃疸, 因食積者, 下其食積, 其餘但利小便爲先, 小便利白, 其黃自退. 《丹心》
DP	黃連散
SS	治黃疸, 壅熱, 二便秘澁. 大黃(醋炒) 一兩, 黃芩ㆍ黃連ㆍ甘草 各一兩. 右爲細末, 溫水調下 二錢, 日三服. 先用瓜蔕散, 搐鼻, 取下黃水, 却服此藥. 外以生薑ㆍ茵蔯同搗爛, 遍身擦之. 《丹心》
DP	麻黃醇酒湯
SS	治黃疸. 麻黃 一兩, 好酒一升半, 煮至半去滓, 頓服之, 冬用酒, 春夏用水. 《仲景》
DD	黃疸
ZZ	宜茵蔯五苓散ㆍ茵蔯三物湯ㆍ陶氏茵蔯湯ㆍ加減胃苓湯ㆍ茵蔯散.
EP	茵蔯五苓散
SS	治濕熱黃疸. 茵蔯 一兩, 五苓散 五錢. 右爲末, 每二錢, 米飮調下.
SS	或剉 一兩, 水煎服亦可. 《入門》
EP	茵蔯三物湯
SS	治黃疸, 小便不利. 茵蔯 三錢, 梔子ㆍ黃連 各二錢. 右剉, 作一貼, 水煎服之. 《入門》
EP	陶氏茵蔯湯
SS	治黃疸, 熱盛, 大便不利. 茵蔯 二錢, 大黃ㆍ梔子仁ㆍ厚朴ㆍ枳實ㆍ黃芩ㆍ甘草 各一錢. 右剉, 作一貼, 薑 二片, 燈心 一握, 水煎服. 小便不利, 合五苓散服. 《入門》
EP	加減胃苓湯
SS	治黃疸, 飮食無味, 行步倦怠, 脈濇而濡. 胃苓湯方見大便, 去桂, 加藿香ㆍ半夏ㆍ大腹皮ㆍ山楂子ㆍ蘿葍子ㆍ三稜ㆍ蓬朮ㆍ靑皮 各五分. 右剉, 作一貼, 入薑三棗二, 水煎服. 《醫鑑》
EP	茵蔯散
SS	治濕熱黃疸. 茵蔯ㆍ梔子ㆍ赤茯苓ㆍ猪苓ㆍ澤瀉ㆍ蒼朮ㆍ枳實ㆍ黃連ㆍ厚朴ㆍ滑石 各一錢. 右剉, 作一貼, 燈心 一握, 同煎服. 《回春》
DD	酒疸
ZZ	宜半溫半熱湯ㆍ梔子大黃湯ㆍ葛朮湯ㆍ酒蒸黃連元方見暑門. 酒後犯房成疸, 宜辰砂妙香散方見神門.
EP	半溫半熱湯
SS	治酒疸. 半夏ㆍ赤茯苓ㆍ白朮 各一錢, 前胡ㆍ枳殼ㆍ大戟ㆍ甘草 各七分, 黃芩ㆍ當歸ㆍ茵蔯 各五分. 右剉, 作一貼, 薑 三片, 水煎服. 《活人》
EP	梔子大黃湯
SS	治酒疸. 梔子ㆍ大黃 各二錢, 枳實 一錢, 豉 一合. 右剉, 作一貼, 水煎服. 《仲景》
EP	葛朮湯
SS	治酒疸. 葛根ㆍ蒼朮 各二錢, 枳實ㆍ梔子ㆍ甘草 各一錢, 豆豉 一合. 右剉, 作一貼, 水煎服. 《濟生》
EP	當歸白朮湯
SS	治酒疸, 有飮癖, 心胸堅滿, 不進飮食, 小便黃赤. 赤茯苓 一錢半, 蒼朮ㆍ枳實ㆍ杏仁ㆍ前胡ㆍ葛根ㆍ甘草 各一錢, 半夏 七分半, 當歸ㆍ黃芩ㆍ茵蔯 各五分. 右剉, 作一貼, 薑三, 水煎服. 《三因》
DD	穀疸
ZZ	宜茵蔯梔子湯ㆍ茵蔯湯ㆍ牛黃散子ㆍ紫金丹ㆍ穀疸丸ㆍ小溫中丸ㆍ大溫中丸ㆍ鍼砂丸.
EP	茵蔯梔子湯
SS	治穀疸. 茵蔯 三錢, 大黃 二錢, 梔子ㆍ枳實 各一錢. 右剉, 作一貼, 水煎服. 《綱目》
EP	茵蔯湯
SS	治穀疸. 茵蔯 三錢, 大黃ㆍ梔子 各一錢. 右剉, 作一貼, 水煎服. 《得效》
EP	牛黃散子
SS	治穀疸, 酒疸, 及水氣, 蠱脹. 黑丑(取頭末, 春八分, 夏九分, 秋七分, 冬一錢)ㆍ大黃(春八分, 夏九分, 秋七分, 冬一錢)ㆍ檳榔(春八分, 夏九分, 秋七分, 冬四分)ㆍ甘草(春八分, 夏九分, 秋七分, 冬四分). 右細末, 每服 三錢, 五更時, 面東南, 井華水調服, 疾隨下卽愈, 忌生冷. 《醫鑑》
EP	穀疸丸
SS	治冒暑瘀熱, 食穀不消, 熱鬱發黃. 苦參 三兩, 草龍膽 一兩, 人參 七錢半, 梔子仁 五錢. 右爲末, 牛膽汁一方用猪膽汁和丸梧子大. 以大麥粥飮下五七十丸, 日二. 《入門》
SS	一名苦參元. 《得效》
EP	小溫中丸
SS	治食積疸. 白朮 三兩, 山楂肉ㆍ靑皮ㆍ蒼朮ㆍ神麴 各二兩, 香附子便製 一兩半, 鍼砂 一兩. 右爲末, 醋糊和丸梧子大. 空心, 鹽湯下七八十丸. 脾虛者, 須以參ㆍ朮ㆍ陳ㆍ甘, 作湯使. 《入門》
EP	大溫中丸
SS	治黃疸, 黃胖, 黃腫. 香附子 一兩半, 鍼砂 一兩, 陳皮ㆍ蒼朮ㆍ厚朴ㆍ靑皮ㆍ三稜ㆍ蓬朮ㆍ黃連ㆍ苦參ㆍ白朮 各五錢, (生)甘草 二錢, 製法服法同上.
SS	可借此, 爲制肝燥脾之用.
SS	鍼砂代以靑礬, 亦妙. 《入門》
EP	鍼砂丸
SS	治穀疸, 酒疸, 濕熱發黃等證. 鍼砂(炒紅醋淬) 八兩, 香附子(童便製)ㆍ蒼朮 各四兩, 神麴(炒)ㆍ茵蔯(薑汁炒)ㆍ麥芽(炒) 各二兩, 芍藥ㆍ當歸ㆍ生地黃ㆍ川芎ㆍ靑皮 各一兩半, 三稜ㆍ蓬朮(幷醋煮), 陳皮 各一兩, 梔子(炒)ㆍ薑黃ㆍ升麻ㆍ乾漆(炒) 各五錢. 右爲末, 醋糊和丸梧子大. 薑湯下六七十丸. 《正傳》
EP	紫金丹
SS	治食勞, 氣勞, 遍身黃腫, 欲變成水. 膽礬 三兩, 黃蠟 二兩, 大棗 五十枚. 右以銀石器內入好醋三升, 先下礬ㆍ棗, 慢火熬半日, 取出棗去皮核, 次下蠟熬一二時如膏, 入蠟茶末 二兩, 和丸梧子大. 每服二三十丸, 茶酒任下. 礬以瀉肝, 棗以補脾, 極妙. 《本事》
SS	無膽礬, 用綠礬.
SS	一人患酒疸, 下血, 面如蠟, 服此卽愈. 《本事》
DD	女勞疸
ZZ	宜礬硝散ㆍ石膏散ㆍ秦芃飮子ㆍ腎疸湯.
EP	礬硝散
SS	治女勞疸. 白礬ㆍ硝石 各一錢. 右爲末, 以大麥粥飮調下. 《入門》
SS	一方, 去硝石, 代滑石, 治濕疸. 《入門》
EP	石膏散
SS	治女勞疸, 身黃額黑, 日晡發熱, 小腹急, 足下熱. 石膏(煆)ㆍ滑石 各等分. 右爲末, 每二錢, 大麥粥飮調下. 《得效》
EP	秦芃飮子
SS	治女勞疸. 秦芃ㆍ當歸ㆍ芍藥ㆍ白朮ㆍ桂皮ㆍ赤茯苓ㆍ陳皮ㆍ熟地黃ㆍ川芎ㆍ小草 各一錢, 半夏ㆍ甘草 各五分. 右剉, 作一貼, 薑 五片, 水煎服. 《得效》
EP	腎疸湯
SS	治腎疸, 目黃尿赤. 蒼朮 一錢, 升麻ㆍ羌活ㆍ防風ㆍ藁本ㆍ獨活ㆍ柴胡ㆍ葛根ㆍ白朮 各五分, 猪苓 四分, 澤瀉ㆍ神麴ㆍ人參ㆍ甘草 各三分, 黃芩ㆍ黃柏 各二分. 右剉, 作一貼, 水煎服. 《正傳》
DD	黃汗
ZZ	宜芪陳湯ㆍ桂枝黃芪湯.
EP	芪蔯湯
SS	治黃汗. 石膏 二錢, 黃芪ㆍ赤芍藥ㆍ茵蔯ㆍ麥門冬ㆍ豆豉 各一錢, 甘草 五分. 右剉, 作一貼, 入薑 五片, 水煎服. 《入門》
SS	一名黃芪散. 《丹心》
EP	桂枝黃芪湯
SS	治黃汗. 黃芪 二錢半, 桂枝ㆍ芍藥 各一錢半, 甘草 一錢. 右剉, 作一貼, 好酒 三合, 水一盞半, 煎服. 《得效》
SS	一名黃芪桂枝湯. 《仲景》
SS	又名, 桂枝苦酒湯. 《入門》


CC	酒疸最重
ZZ	五疸之中, 惟酒疸變證最多. 盖酒之爲物, 隨人性量不同, 有盈石而不醉者, 有濡脣而輒亂者. 以醞釀而成, 有大熱毒, 滲入百脈, 不止發黃而已. 溢于皮膚, 爲黑爲腫, 流於淸氣道中, 則眼黃鼻齆, 種種不同也. 《得效》


CC	黑疸難治
ZZ	脾與腎俱病爲黑疸色疸, 又名女勞疸, 身黃額黑. 《直指》
ZZ	黃家, 日晡時當發熱, 而反惡寒, 此爲女勞得之. 膀胱急, 小腹滿, 一身盡黃, 額上黑, 足下熱, 因作黑疸. 腹脹如水狀, 大便黑, 或時溏, 此女勞之病, 非水也. 腹滿者, 難治. 《仲景》
ZZ	酒疸, 因下之, 久久變爲黑疸. 目靑面黑, 心中如啖蒜虀狀, 大便正黑, 小便亦或黑, 難治. 《仲景》


CC	陰黃
ZZ	治陰黃, 身面俱黃, 肢體沈重, 背寒身冷, 心下痞硬, 自汗, 小便利, 脈緊細空虛, 此寒凉過度, 變陽爲陰也. 或遇太陽太陰司天之歲, 寒濕太過, 亦變此疾. 宜茵蔯湯加入六方, 及茵蔯附子乾薑湯. 《綱目》
ZZ	理中湯方見寒門, 加茵蔯ㆍ茯苓, 亦效. 《綱目》
DP	茵蔯茯苓湯
SS	治陰黃, 小便不利, 煩燥而渴. 茵蔯 三錢作一貼, 加茯苓ㆍ猪苓ㆍ滑石ㆍ當歸ㆍ官桂 各一錢, 煎服. 《活人》
DP	茵蔯橘皮湯
SS	治陰黃, 煩燥, 喘嘔, 不渴. 茵蔯一物湯, 加陳皮ㆍ白朮ㆍ生薑ㆍ半夏ㆍ茯苓 各一錢也. 《活人》
DP	茵蔯附子湯
SS	治陰黃, 遍身冷. 茵蔯一物湯, 加附子(炮)ㆍ甘草(灸) 各一錢也. 《活人》
DP	茵蔯四逆湯
SS	治陰黃, 肢體逆冷, 自汗. 茵蔯一物湯, 加附子(炮)ㆍ乾薑(炮)ㆍ甘草(灸) 各一錢也. 《活人》
DP	茵蔯薑附湯
SS	治陰黃, 冷汗不止. 茵蔯一物湯, 加附子(炮)ㆍ乾薑(炮) 各一錢也. 《活人》
DP	茵蔯吳茱萸湯
SS	治陰黃, 曾服薑ㆍ附諸藥未愈, 脈尙遲者. 茵蔯一物湯, 加吳茱萸ㆍ附子(炮)ㆍ乾薑(炮)ㆍ木通ㆍ當歸 各一錢也. 《活人》
SS	一人傷寒, 因下之太遲發黃, 脈沈細遲無力, 次第用藥, 至茵蔯附子湯大效.
SS	一人, 傷寒發黃, 脈微弱身冷, 次第用藥, 至茵蔯四逆湯大效. 《活人》
DP	茵蔯附子乾薑湯
SS	治陰黃. 附子(炮)ㆍ乾薑(炮) 各二錢, 茵蔯 一錢二分, 草豆蔲 一錢, 枳實ㆍ半夏ㆍ澤瀉 各五分, 白朮 四分, 白茯苓ㆍ橘紅 各三分. 右剉, 作一貼, 薑 五片, 水煎服. 《綱目》


CC	疫癘發黃
ZZ	天行疫癘, 亦能發黃, 謂之瘟黃, 殺人最急. 宜瘴疸丸ㆍ茵蔯瀉黃湯ㆍ濟生茵蔯湯ㆍ苦參散. 《諸方》
DP	瘴疸丸
SS	治天行病急黃, 及瘴瘧發黃. 茵蔯ㆍ梔子ㆍ大黃ㆍ芒硝 各一兩, 杏仁 六錢, 常山ㆍ鱉甲ㆍ巴豆霜 各四錢, 豆豉 二錢. 右爲末, 蒸餠和丸梧子大. 每三丸或五丸, 溫水呑下, 以吐利爲效. 《入門》
SS	得效方, 梔子元同, 卽今茵蔯丸也.
DP	茵蔯瀉黃湯
SS	治時氣發熱, 變爲黃疸, 所謂瘟黃. 葛根 一錢半, 茵蔯ㆍ黃連(薑汁炒)ㆍ梔子(炒)ㆍ白朮ㆍ赤茯苓ㆍ白芍藥ㆍ厚朴ㆍ木通ㆍ人參 各一錢, 木香 七分. 右剉, 作一貼, 入薑 三片, 水煎服. 《節齋》
DP	濟生茵蔯湯
SS	治時行熱鬱, 通身發黃. 茵蔯 四錢, 大黃 二錢, 梔子 一錢. 右剉, 作一貼, 水煎服. 《丹心》
DP	苦參散
SS	治人無故忽然振寒, 皮膚麴塵出, 小便赤澁, 大便秘, 諸藥不除, 因爲久黃. 葶藶子(炒) 五錢, 苦參ㆍ黃連ㆍ瓜蔕ㆍ黃柏ㆍ大黃 各二錢半. 右爲末, 每一錢, 米飮調服, 當吐下, 消息服之. 《得效》


CC	搐鼻退黃法
ZZ	凡黃疸, 由濕熱毒氣, 浸入淸氣道中, 宜納藥鼻中, 滴出黃水卽愈. 宜搐鼻瓜蔕散ㆍ如神散.
DP	搐鼻瓜蔕散
SS	治黃疸, 渾身如金色. 瓜蔕 二錢, 丁香 一錢, 黍米四 十九粒, 赤小豆 半錢. 右爲末, 臨臥時, 先含水一口, 却於兩鼻孔搐半字便睡, 至明取下黃水, 便服黃連散, 或茵蔯五苓散. 愼不可吹入. 《本事》
DP	如神散
SS	治酒毒發黃. 苦匏子ㆍ苦葫蘆子 各三七箇, 黃黍米三 百粒, 安息香 二皂子大. 右爲末, 取一字, 搐入鼻中, 滴盡黃水. 若過多則, 以黍穰燒灰, 麝香末各少許, 搐入鼻中, 立止. 《得效》


CC	黃疸通治藥
ZZ	黃疸之疾, 脾受濕熱, 鬱而不行, 亦多有腹脹之候. 治法大要, 疏導濕熱, 於大小便之中. 宜胃苓湯方見大便, 加茵蔯, 及茯苓滲濕湯. 又退黃散ㆍ一淸飮ㆍ石膏茵蔯散ㆍ茵蔯大黃湯ㆍ必效散ㆍ退黃丸ㆍ綠礬丸ㆍ褪金丸ㆍ棗子綠礬丸, 幷可. 《諸方》
DP	茯苓滲濕湯
SS	治濕熱黃疸. 茵蔯 二錢, 赤茯苓ㆍ澤瀉ㆍ猪苓 各一錢, 黃連ㆍ黃芩ㆍ梔子ㆍ防己ㆍ白朮ㆍ蒼朮ㆍ陳皮ㆍ靑皮ㆍ枳實 各五分. 右剉, 作一貼, 水煎服.
SS	一名茯苓除濕湯. 《寶鑑》
DP	退黃散
SS	治黃疸, 身面如金, 小便如黃柏汁. 柴胡ㆍ升麻ㆍ草龍膽ㆍ茵蔯ㆍ黃連ㆍ黃芩ㆍ梔子ㆍ黃柏ㆍ木通ㆍ滑石 各一錢, 甘草 五分. 右剉, 作一貼, 入燈心 一握, 水煎服. 《醫鑑》
DP	一淸飮
SS	治黃疸. 柴胡 三錢, 赤茯苓 二錢, 川芎ㆍ桑白皮 各一錢, 甘草 五分. 右剉, 作一貼, 入薑三棗二, 水煎服. 《入門》
DP	石膏茵蔯散
SS	治黃疸, 一身皆黃, 食已卽飢. 石膏 二錢, 梔子仁ㆍ茵蔯ㆍ木通ㆍ大黃 各一錢, 甘草 五分, 瓜蔞實 一箇. 右剉, 作一貼, 入薑五, 葱白 二莖, 水煎服. 《得效》
DP	茵蔯大黃湯
SS	治傷寒大熱, 發黃疸. 茵蔯ㆍ梔子ㆍ柴胡ㆍ黃柏ㆍ黃芩ㆍ升麻ㆍ大黃 各一錢, 草龍膽 五分. 右剉, 作一貼, 水煎服. 《活人》
DP	必效散
SS	黃疸通用. 葶藶子(炒)ㆍ草龍膽ㆍ梔子ㆍ黃芩 各一錢, 茵蔯 二錢. 右剉, 作一貼, 水煎服. 《直指》
DP	退黃丸
SS	治黃疸, 水腫, 腹脹, 溏泄等證. 靑礬 二兩, 鍋內熔化, 入陳黃米四升, 用醋拌勻, 慢火炒, 令烟盡, 入平胃散 六兩同炒, 少頃去火毒, 爲末, 醋糊丸梧子大. 每七十丸, 空心, 臨臥, 米飮下, 忌糯米ㆍ油ㆍ麪ㆍ生ㆍ冷ㆍ硬物.
SS	此方, 卽周益公陰隲丸也. 盖靑礬乃銅之精液, 用醋製以平肝, 愈於鍼砂. 如服鍼砂, 必忌鹽而後復發, 靑礬則不忌鹽不復發. 《入門》
DP	綠礬丸
SS	治黃腫病最捷. 五倍子(炒黑)ㆍ神麴(炒黃) 各八兩, 鍼砂(炒紅醋淬)ㆍ綠礬(薑汁炒白) 各四兩. 右爲末, 薑汁煮棗肉和丸梧子大. 溫酒下六七十丸, 不飮酒, 米飮下. 終身忌食蕎麥麪, 犯之再發難治. 《正傳》
DP	褪金丸
SS	治黃腫絶妙. 鍼砂(煆紅醋淬)ㆍ香附子(便浸) 各六兩, 蒼朮ㆍ白朮 各二兩半, 陳皮ㆍ神麴ㆍ麥芽 各一兩半, 厚朴ㆍ甘草 各一兩. 右爲末, 麪糊和丸梧子大. 米飮下五七十丸, 忌魚腥ㆍ濕ㆍ麪ㆍ生ㆍ冷等物.
SS	有塊, 加三稜ㆍ蓬朮(幷醋煮) 各一兩半. 《正傳》
DP	棗子綠礬丸
SS	治黃疸胖病. 鍼砂(煆紅醋淬)ㆍ綠礬(炒)ㆍ蒼朮ㆍ厚朴ㆍ陳皮ㆍ神麴 各一兩, 甘草 五錢. 右爲末, 蒸棗肉和丸梧子大. 米飮下五七十丸. 切忌蕎麥ㆍ羊肉ㆍ母猪肉. 食之, 急死無醫. 《回春》


CC	疸癖, 愛喫土ㆍ炭ㆍ生米ㆍ茶葉.
ZZ	宜用四寶丹, 及治癖三方. 《諸方》
DP	四寶丹
SS	治黃病, 喫生米ㆍ茶葉ㆍ黃土ㆍ黑炭等物.
SS	食生米者, 麥芽 一斤, 使君子肉 二兩, 檳榔ㆍ南星(薑製) 各一兩.
SS	食茶葉者, 茶葉 一斤, 使君子肉 二兩, 檳榔ㆍ南星(薑製) 各一兩.
SS	食黃土者, 壁土 一斤, 使君子肉 二兩, 檳榔ㆍ南星(薑製) 各一兩.
SS	食黑炭者, 黑炭 一斤, 使君子肉 二兩, 檳榔ㆍ南星(薑製) 各一兩.
SS	右爲末, 蜜丸梧子大. 早晨, 砂糖水下五十丸. 《回春》
DP	一方
SS	治黃疸, 愛喫茶葉. 蒼朮ㆍ白朮 各三兩, 石膏ㆍ白芍藥ㆍ黃芩ㆍ南星ㆍ陳皮 各一兩, 薄荷 七錢. 右爲末, 砂糖水煮神麴作糊, 和丸梧子大. 砂糖水, 空心, 呑下五七十丸. 《入門》
DP	一方
SS	治黃疸, 喜喫生米. 白朮 一錢半, 蒼朮 一錢 三分, 白芍藥ㆍ陳皮ㆍ神麴ㆍ麥芽ㆍ山楂肉ㆍ白茯苓ㆍ石膏 各一錢, 厚朴 七分, 藿香 五分, 甘草 三分. 右剉, 作一貼, 水煎, 臨熟, 入砂糖末一匙調服. 《入門》
DP	一方
SS	通用. 使君子肉 二兩, 南星(薑製)ㆍ檳榔 各一兩.
SS	喫生米, 用麥芽 一斤炒過.
SS	喫茶葉, 用茶葉 一斤炒過.
SS	喫土, 用壁土 一斤炒過.
SS	喫炭, 用黑炭 一斤炒過.
SS	右爲末, 蜜丸梧子大. 空心, 砂糖水下五十丸. 《入門》


CC	可治不治證
ZZ	黃疸之病, 當以十八日爲期. 治之十日已上宜差, 反劇爲難治. 《仲景》
ZZ	疸而不渴者可治, 疸而渴者難治. 發於陰部, 其人必嘔, 發於陽部, 其人振寒而發熱. 《仲景》
ZZ	凡黃家, 候其寸口脈, 近掌無脈, 口鼻冷黑色, 幷不可治. 《脈經》
ZZ	形體如烟熏, 直視搖頭, 爲心絶. 環口黧黑, 柔汗發黃, 爲脾絶, 皆不治. 《明理》
ZZ	黃疸, 以十八日爲期, 十日以外入腹, 喘滿煩渴, 面黑者死. 《入門》
ZZ	脾胃稍實, 更斷厚味, 則可治. 傷酒色, 恣口腹者, 難治. 《入門》
ZZ	疸病面黑黃, 作渴腹脹, 難治. 《醫鑑》


CC	單方
XX	凡三十種. 有酒煮茵蔯湯.
DP	臘雪水
SS	治黃疸. 微溫飮之. 《本草》
DP	車前草
SS	最治黃疸. 搗取汁服之. 《直指》
DP	茵蔯蒿
SS	主黃疸, 通身發黃小便赤. 以水濃煎服, 生食亦良. 《本草》
SS	治酒疸. 取一兩, 淸酒煎服, 名酒煮茵蔯湯. 《醫鑑》
DP	葛根
SS	解酒疸, 小便赤澁. 取一兩, 水煎服. 《本草》
DP	瓜蔞根
SS	主八疸, 身面黃. 水煎服之. 《本草》
DP	酸漿草
SS	主黃疸. 根味絶苦, 擣取汁飮之多效. 《本草》
DP	萱草根
SS	主酒疸. 擣取汁飮. 又嫩苗煮食之. 《本草》
DP	王瓜根
SS	治酒疸, 變成黑疸, 醫不能治. 取根搗取汁, 空心頓服一小升. 當有黃水, 隨小便出, 不效再服. 《本草》
DP	靑蒿
SS	治熱黃心痛. 搗取汁飮之. 《本草》
DP	萹蓄
SS	治熱黃. 搗取汁, 頓服一小升. 《本草》
DP	黃蘗
SS	主黃疸. 水煎服之. 《本草》
DP	梔子
SS	主胃熱, 食疸. 水煎飮之. 《本草》
DP	小麥苗
SS	治酒疸. 搗取汁服, 或煮食之. 《本草》
DP	大麥苗
SS	亦主黃疸. 取汁服. 《本草》
DP	鮒魚
SS	主黃疸. 作膾和五味食之. 又取活者, 置水中常常看之, 日一易, 最效. 《俗方》
DP	鯉魚
SS	治黃疸. 如鮒魚法用之. 《俗方》
DP	鱉
SS	治酒疸. 烹熟, 如常法作羹, 食數箇愈. 《種杏》
DP	桃根
SS	治黃疸, 身面如金色. 取東引桃根 一握, 細切, 水 二鍾煎至半, 空心頓服. 三五日後, 其黃離離如薄雲散, 惟眼最後差, 可時時飮一盞淸酒則易散. 忌熱ㆍ麪ㆍ猪ㆍ魚. 《本草》
DP	蔓菁子
SS	主急黃黃疸, 及內黃腹結不通. 取子搗細, 和水服 二三錢, 當瀉出惡物ㆍ黃水ㆍ砂ㆍ石ㆍ草ㆍ髮, 幷出差. 《本草》
DP	甛瓜蔕
SS	治黃疸初發, 及時氣急黃. 瓜蔕爲末, 搐兩鼻中, 出黃水. 又取一錢, 調溫水服, 得吐黃水便差. 《本草》
DP	絲瓜
SS	治積傷酒麪發黃. 完絲瓜連皮子, 燒灰爲末. 因麪得病, 麪湯調下, 因酒得病, 酒調下. 數服卽愈. 《種杏》
DP	水芹
SS	治五種黃病. 取汁飮之, 作虀葅, 或煮食, 或生食, 幷得. 宜常食. 《本草》
DP	生葱
SS	治傷寒發黃, 目不識人. 生葱, 火煨熟, 去麤皮, 取心扭出汁, 蘸香油, 點兩目大小眥, 立明.
SS	又燒酒口噙, 令病人開目噴之, 其眼自明. 《種杏》
DP	苦瓠
SS	去黃疸. 煎取汁, 滴鼻中, 出黃水差. 《本草》
DP	絲蓴
SS	治熱疸. 作羹作虀, 常食佳. 《本草》
DP	冬葵
SS	治時行黃病. 煮汁飮, 又作羹作虀, 常食. 《本草》
DP	白烏雞
SS	傷寒發黃, 胸心昏悶不省, 死在須更. 白烏雄雞 一隻, 去毛及腸屎, 以刀爛切, 鋪心頭上, 少頃卽活. 《醫鑑》
DP	熊膽
SS	療天行黃疸. 取少許和水服. 《本草》
DP	猪糞
SS	治同上. 取糞漬水, 取淸頓服. 《本草》
DP	猪脂
SS	治五疸, 及胃中有乾屎, 發黃. 煎猪脂, 取三合, 日三服. 大便乾屎下乃愈. 《本草》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇卷之七


BB	痎瘧


CC	瘧病之源
ZZ	內經曰, 夏傷於暑, 秋爲痎瘧.
ZZ	夏暑汗不出者, 秋成風瘧. 《內經》
ZZ	秋善病風瘧. 又曰, 魄汗未盡, 形弱而氣爍, 穴兪以閉, 發爲風瘧. 《內經》
ZZ	風成爲寒熱. 又曰, 因於露風, 乃生寒熱. 《內經》
ZZ	風氣盛於皮膚之內, 內不得通, 外不得泄, 腠理開則洒然寒, 閉則熱而悶, 名曰寒熱. 《內經》
ZZ	夏傷於暑, 秋必病瘧, 盖傷之淺者, 近而暴, 傷之重者, 遠而深. 痎瘧者, 久瘧也. 是知夏傷於暑, 濕熱閉藏而不能發泄于外, 邪氣內行, 至秋而發爲瘧也. 《保命》
ZZ	瘧之爲病, 以暑舍于榮衛之間, 得秋之風寒所傷而後發, 亦有非暑, 因風寒感冒而得之者. 在於陽則發熱, 在於陰則發寒. 幷則病作, 離則病止, 作止故有時. 在氣則發早, 在血則發晏. 淺則日作, 深則間日. 或在頭項, 或在背中, 或在腰脊, 雖上下遠近之不同, 在太陽則一也. 《東垣》
ZZ	大法, 風暑當發汗, 夏月多在風涼處歇, 遂閉其汗而不泄故也. 《丹心》
ZZ	病氣如凌虐人之狀. 又曰, 瘧有凌虐之狀. 在傷寒久則爲壞證, 在內傷久則爲勞瘵, 然則豈美疾哉. 《入門》


CC	瘧疾形證
ZZ	瘧之始發也, 先起於毫毛, 伸欠乃作, 寒慄鼓頷, 腰脊俱痛, 寒去則內外皆熱, 頭痛如破, 渴欲飮冷. 《內經》
ZZ	夫陰陽上下交爭, 虛實更作, 陰陽相移也. 陽幷於陰則陰實而陽虛. 陽明虛, 則寒慄鼓頷, 巨陽虛, 則腰背頭項痛. 三陽俱虛, 則陰氣勝, 陰氣勝, 則骨寒而痛, 寒生於內, 故中外皆寒. 陽盛則外熱, 陰虛則內熱, 內外皆熱, 則喘而渴, 故欲冷飮也. 《內經》
ZZ	夫瘧之始發也, 陽氣幷於陰, 當是之時, 陽虛而陰盛, 外無氣, 故先寒慄也. 陰氣逆極, 則復出之陽, 陽與陰復幷於外, 則陰虛而陽實, 故先熱而渴. 夫瘧氣者, 幷於陽則陽勝, 幷於陰則陰勝, 陰勝則寒, 陽勝則熱. 《內經》
ZZ	衛虛則先寒, 榮虛則先熱. 表邪多則寒多, 裏邪多則熱多, 表裏相半, 寒熱相等. 《入門》
ZZ	人之榮衛, 晝行於陽陽則表也, 夜行於陰陰則裏也, 榮衛行到病所不通, 乃作寒戰, 鼓振頭頷, 中外皆寒, 腰脊俱痛, 此邪氣入於內也. 寒戰俱已, 內外皆熱, 頭痛如破, 渴欲飮冷, 煩滿欲吐, 自汗, 此邪氣發於外也. 《丹心》
ZZ	暑瘧單熱, 濕瘧多寒, 寒瘧先寒後熱, 風瘧先熱後寒, 餘皆先寒後熱. 《入門》


CC	脈法
ZZ	瘧脈自弦, 弦數多熱, 弦遲多寒. 弦小緊者, 宜下之, 弦遲者, 可溫之, 弦緊者, 可發汗, 浮大者, 可吐之. 弦數者風發也. 以飮食消息止之. 《要略》
ZZ	瘧脈自弦, 微則爲虛, 代散則死. 《脈經》
ZZ	瘧脈自弦, 弦遲多寒, 弦數多熱, 隨時變遷. 《脈訣》
ZZ	瘧脈多弦, 但熱則弦而帶數, 寒則弦而帶遲. 亦有病久而脈極虛微而無力, 似乎不弦, 然而必於虛數之中見弦, 但不搏手耳, 細察可也. 《丹心》
ZZ	弦短者傷食, 弦滑者多痰, 虛微無力爲久瘧. 《醫鑑》
ZZ	瘧脈遲緩者, 病自愈. 《回春》


CC	寒熱先後
ZZ	瘧先寒而後熱者, 由夏傷於大暑, 其汗大出, 腠理開發, 因遇夏氣凄滄之水寒, 藏於腠理皮膚之中, 秋傷於風則病成矣. 夫寒者, 陰氣也. 風者, 陽氣也. 先傷於寒, 而後傷於風, 故先寒而後熱也. 病以時作, 名曰寒瘧. 《內經》
ZZ	先熱而後寒者, 由先傷於風, 而後傷於寒, 故先熱而後寒. 亦以時作, 名曰溫瘧. 《內經》
ZZ	其但熱而不寒者, 陰氣先絶, 陽氣獨發, 則少氣煩寃, 手足熱而欲嘔, 名曰癉瘧. 癉謂熱也. 《內經》


CC	寒熱往來
ZZ	病有洒淅惡寒, 而復發熱者, 何也. 曰陰脈不足, 陽往從之, 陽脈不足, 陰往乘之. 何謂陽不足. 假令寸脈微, 名曰陽不足, 陰氣上入陽中, 則洒析惡寒. 何謂陰不足. 假令尺脈弱, 名曰陰不足, 陽氣下陷入陰中, 則發熱也. 《仲景》
ZZ	陽微則惡寒, 陰微則發熱. 大抵陰不足陽往從之, 故內陷而發熱, 陽不足陰往乘之, 故陰氣上入陽中則惡寒. 《仲景》
ZZ	陽不足, 則陰邪出表而與陽爭, 乃陰勝而爲寒也. 陰不足, 則陽邪入裏而與陰爭, 乃陽勝而爲熱也. 若邪入而正氣不與之爭, 則但熱而無寒矣. 陽不足則先寒, 陰不足則先熱. 表邪多則寒多, 裏邪多則熱多. 半表半裏則寒熱相等, 乍往乍來而間作也. 《入門》
ZZ	瘧者, 少陽也. 少陽者, 東方之氣也. 逆行則發寒, 順行則發熱. 故分之氣異, 往來之不定也. 《東垣》
ZZ	身後爲太陽, 太陽者, 膀胱水寒也. 身前爲陽明, 陽明者, 大腸金燥也. 少陽之邪, 在其中, 近後膀胱水則惡寒, 近前陽明燥則發熱, 故爲往來寒熱也. 《東垣》
ZZ	甚者, 內外失守, 眞邪不分, 陰陽迭勝, 寒熱互起, 則休作無定時矣. 《直指》


CC	瘧發日數多少
ZZ	夏傷於暑, 熱氣盛, 藏於皮膚之內, 腸胃之外, 因秋遇風, 及得之以浴, 水氣舍於皮膚之內, 與衛氣幷居. 衛氣者, 晝日行於陽, 夜行於陰, 此氣得陽而外出, 得陰而內薄, 內外相薄, 是以日作. 《內經》
ZZ	衛氣與邪相幷則病作, 與邪相離則病休. 其幷於陰則寒, 幷於陽則熱, 離於陰則寒已, 離於陽則熱已, 至次日又集而幷合則復病也. 《綱目》
ZZ	其間日發者, 由邪氣內薄於五藏, 橫連募原也. 其道遠, 其行遲, 不能與衛氣俱行, 不得皆出, 故間日乃作也. 《內經》
ZZ	時有間二日, 或至數日發, 或渴或不渴, 其故何也. 曰, 其間日者, 邪氣與衛氣客於六府而有時相失, 不能相得, 故休數日乃作也. 瘧者, 陰陽更勝也. 或甚或不甚, 故或渴或不渴. 《內經》
ZZ	三日一發者, 受病一年, 間日一發者, 受病半年, 連日發者, 受病一月, 二日連發, 住一日者, 氣血俱受病也. 又曰, 三日一發, 陰經受病也. 最重. 《丹心》
ZZ	陽爲府, 邪淺, 與榮衛幷行, 一日一發.
ZZ	陰爲藏, 邪深, 橫連募原, 不能與正氣幷行, 故間日蓄積乃發, 或三四日一發, 久則必爲瘧母. 《入門》


CC	瘧發有晝夜早晏之異
ZZ	帝曰, 其作日晏與日早者, 何氣使然. 岐伯曰, 邪氣客於風府, 循膂而下, 衛氣一日一夜大會於風府, 其明日日下一節. 故其作也晏, 此先客於脊背也. 每至於風府, 則腠理開, 腠理開則邪氣入, 邪氣入則病作, 以此作日稍益晏也. 其出於風府, 日下一節, 二十五日, 下至骶骨, 二十六日, 入於脊內, 注於伏膂之脈, 其氣上行, 九日出於缺盆之中, 其氣日高, 故作日益早也. 《內經》
ZZ	陽爲晝發, 邪淺, 榮衛晝行背與脊故也.
ZZ	陰爲夜發, 邪深, 榮衛夜行胸與腹故也.
ZZ	陽爲子時至巳, 陰爲午時至亥. 如發寅卯而退於未申, 或發未申而退於子丑, 皆謂之陰陽不分, 須用藥趲早. 或移時分定陰陽, 然後陽瘧截住, 陰瘧升散. 《入門》
ZZ	從卯至午發者, 邪在外也. 從午至酉發者, 邪在內也. 從酉至子發, 或至寅發者, 知邪在血分也. 《保命》


CC	六經瘧
ZZ	夏傷於暑, 秋必病瘧. 初不知何經受病, 隨其受而取之. 有中三陽者, 有中三陰者. 大抵經中邪氣, 其證各殊. 在太陽經者, 謂之寒瘧, 治多汗之. 在陽明經者, 謂之熱瘧, 治多下之. 在少陽經者, 謂之風瘧, 治多和之. 此三陽受病, 皆謂暴瘧. 發在夏至後處暑前, 此乃傷之淺者, 近而暴也.
ZZ	在陰經者則不分三陰, 皆謂之溫瘧. 其發在處暑後冬至前, 此乃傷之重者, 遠而深也. 痎瘧者, 老瘧也. 故謂之久瘧. 《保命》
ZZ	傷寒餘熱未淨, 重感於寒而變瘧, 名曰溫瘧, 亦曰風瘧. 此爲傷寒壞病, 其證先熱後寒. 《入門》
ZZ	瘧屬三陽, 宜汗宜吐, 瘧屬三陰, 宜下宜和宜溫. 《正傳》
ZZ	太陽瘧, 宜桂枝羌活湯ㆍ麻黃羌活湯.
ZZ	陽明瘧, 宜人參白虎湯ㆍ柴苓湯. 二方幷見寒門
ZZ	少陽瘧, 宜柴胡桂枝湯ㆍ柴胡加桂湯.
ZZ	三陰溫瘧, 宜白虎桂枝湯ㆍ麻黃白朮湯, 或小柴胡合四物湯, 名曰柴胡四物湯.
ZZ	太陽陽明合病, 桂枝芍藥湯ㆍ桂枝石膏湯, 三陽合病, 宜桂枝黃芩湯以和之. 《保命》
DP	桂枝羌活湯
SS	治太陽瘧, 自汗, 頭項痛, 腰脊强. 桂枝ㆍ羌活ㆍ防風ㆍ甘草 各一錢半. 右剉, 作一貼, 水煎服. 《綱目》
DP	麻黃羌活湯
SS	治太陽瘧, 無汗, 卽前方去桂枝, 加麻黃也. 劑法服法, 同上. 《綱目》
DP	柴胡桂枝湯
SS	治少陽瘧, 寒熱乍往乍來. 柴胡 二錢, 桂枝ㆍ黃芩ㆍ人參ㆍ芍藥ㆍ半夏 各一錢, 甘草 五分. 右剉, 一貼, 入薑三棗二, 水煎服. 《入門》
DP	柴胡加桂湯
SS	治少陽瘧, 往來寒熱極驗. 柴胡 三錢, 黃芩ㆍ桂枝 各二錢, 半夏 一錢, 甘草 四分, 右剉, 作一貼. 入薑三棗二, 水煎服. 《入門》
DP	白虎桂枝湯
SS	溫瘧者, 其脈如平, 身無寒但熱, 骨節煩疼, 時便難, 朝發暮解, 暮發朝解, 此藥主之. 石膏 四錢, 知母 二錢, 桂枝ㆍ甘草 各一錢, 粳米 一合. 右剉, 作一貼, 水煎服. 《正傳》
SS	一名加減桂枝湯. 《得效》
DP	麻黃白朮湯
SS	治風瘧. 麻黃ㆍ桂皮ㆍ靑皮ㆍ陳皮ㆍ川芎ㆍ白芷ㆍ半夏麴ㆍ紫蘇葉ㆍ赤茯苓ㆍ白朮ㆍ桔梗ㆍ細辛ㆍ檳榔ㆍ甘草 各七分. 右剉, 作一貼, 入薑三棗二, 水煎服. 《直指》
DP	柴胡四物湯
SS	治三陰經溫瘧, 或夜發者. 柴胡ㆍ生乾地黃 各二錢, 人參ㆍ半夏ㆍ黃芩ㆍ甘草ㆍ川芎ㆍ當歸ㆍ赤芍藥 各一錢. 右剉, 作一貼, 入薑三棗二, 水煎服.
DP	桂枝芍藥湯
SS	治瘧, 寒熱大作. 此太陽陽明合病也. 謂之大爭. 寒熱作則必戰動, 發熱則必汗泄. 經曰, 汗出不愈, 知爲熱也. 不治則恐久而傳入陰經, 宜用此. 桂枝 一錢, 赤芍藥ㆍ知母ㆍ石膏ㆍ黃芩 各二錢. 右剉, 作一貼, 水煎服. 《保命》
DP	桂枝石膏湯
SS	治太陽陽明合病, 間日瘧, 熱多寒少. 石膏ㆍ知母 各三錢, 黃芩 二錢, 桂枝 一錢. 右剉, 作一貼, 水煎服之. 《入門》
DP	桂枝黃芩湯
SS	服桂枝芍藥湯後, 寒熱轉甚者, 知太陽陽明少陽合病也. 宜用此和之. 柴胡 二錢, 石膏ㆍ知母 各一錢半, 黃芩ㆍ人參ㆍ半夏ㆍ甘草 各一錢二分, 桂枝 一錢. 右剉, 作一貼, 水煎服. 《保命》


CC	瘧晝發夜發宜分治
ZZ	氣虛晝發, 宜六君子湯方見痰門ㆍ補中益氣湯方見內傷, 加半夏ㆍ黃芩.
ZZ	血虛夜發, 宜柴胡四物湯方見上ㆍ桃仁承氣湯方見寒門ㆍ麻黃黃芩湯ㆍ柴胡芎歸湯. 《諸方》
DP	麻黃黃芩湯
SS	治夜發瘧. 麻黃 三錢, 黃芩 二錢, 甘草 一錢半, 桂心 一錢, 桃仁 十五枚. 右剉, 作一貼, 水煎, 臨臥服.
SS	桃仁, 味苦甘辛. 肝者, 血之海, 血受邪則肝氣燥, 經所謂肝苦急, 急食甘以緩之. 桃仁, 散血緩肝. 謂邪氣深遠而入血, 故夜發乃陰經有邪. 此麻黃黃芩湯, 乃發散血中風寒之劑也. 《綱目》
DP	柴胡芎歸湯
SS	治夜發陰瘧, 引出陽分而散, 後服人參截瘧飮止之. 柴胡ㆍ乾葛ㆍ川芎 各一錢, 桔梗ㆍ當歸ㆍ赤芍藥ㆍ人參ㆍ厚朴ㆍ白朮ㆍ茯苓ㆍ陳皮 各七分, 紅花ㆍ甘草 各三分. 右剉, 作一貼, 入薑三, 棗二, 梅一, 水煎服. 《回春》


CC	諸瘧證治
ZZ	瘧有風瘧ㆍ寒瘧ㆍ熱瘧ㆍ濕瘧ㆍ痰瘧ㆍ食瘧ㆍ勞瘧ㆍ鬼瘧ㆍ疫瘧ㆍ瘴瘧ㆍ痎瘧ㆍ老瘧. 《諸方》
DD	風瘧
ZZ	自感風而得, 先熱後寒, 宜麻黃白朮湯. 無汗則宜散邪湯, 有汗則宜正氣湯. 《入門》
DD	寒瘧
ZZ	自感寒而得, 寒多熱少, 宜人參養胃湯方見寒門ㆍ交解飮ㆍ果附湯ㆍ草果飮ㆍ柴胡桂薑湯.
ZZ	一名牝瘧. 《入門》
DD	熱瘧
ZZ	因暑勝熱多得之, 一名癉瘧, 亦曰暑瘧. 宜人參白虎湯ㆍ柴苓湯二方見寒門ㆍ柴胡知母湯ㆍ爭功散ㆍ龍虎湯. 《入門》
DD	濕瘧
ZZ	因冒襲雨濕, 汗出澡浴得之, 寒熱相半, 小便不利. 宜五苓散方見寒門, 加蒼朮ㆍ川芎ㆍ羌活. 《入門》
DD	痰瘧
ZZ	因外感內傷, 鬱聚成痰, 頭痛肉跳, 吐食嘔沫, 甚則昏迷卒倒. 宜柴陳湯, 加草果, 或四獸飮ㆍ冷附湯. 久不止, 以露薑飮截之. 《入門》
ZZ	有人忽得瘧疾, 嘔吐異常, 以二陳湯方見痰門, 加人參ㆍ縮砂, 倍用白豆蔲, 進一二貼, 自然寒熱不作. 盖白豆蔲, 能消能磨, 流行三焦, 榮衛一轉, 寒熱自平也. 《直指》
DD	食瘧
ZZ	一名胃瘧, 因飮食失節, 飢飽有傷所致. 寒已復熱, 熱已復寒, 寒熱交倂, 苦飢而不能食, 食則吐痰. 經曰, 寒熱, 善飢而不能食, 食已支滿腹脹, 病以日作, 名曰胃瘧, 是也. 宜平陳湯, 加枳實ㆍ白朮ㆍ山楂子ㆍ神麴ㆍ靑皮, 或淸脾飮ㆍ小淸脾湯. 又二陳湯, 加靑皮ㆍ檳榔ㆍ縮砂ㆍ白豆蔲亦佳. 《諸方》
DD	勞瘧
ZZ	卽久瘧也. 寒熱微微, 寒中有熱, 熱中有寒, 最難調治. 由表裏俱虛, 眞元未復, 疾雖暫止, 小勞復來, 經年不差. 宜芎歸鱉甲散ㆍ常山飮ㆍ五勞元ㆍ六和湯ㆍ烏頭七棗湯ㆍ露薑養胃湯ㆍ十將軍丸ㆍ一補一發丹ㆍ辰砂元ㆍ養胃丹. 《諸方》
ZZ	久瘧屬元氣虛寒. 盖氣虛則寒, 血虛則熱, 胃虛則惡寒, 脾虛則發熱. 陰火下流, 則寒熱交作, 或吐涎不食, 或泄瀉腹痛, 手足逆冷, 寒戰如慄, 皆脾胃虛弱也. 但服補中益氣湯方見內傷, 諸證悉愈. 若投淸脾截瘧, 多致不起. 《醫鑑》
DD	鬼瘧
ZZ	因感尸疰客忤, 寒熱日作, 夢寐不祥, 多生恐怖. 宜辟邪丹ㆍ雄朱丹, 或燒人場土作丸, 塞男左女右鼻中. 《入門》
DD	疫瘧
ZZ	一方長幼相似, 或染時行, 變成寒熱, 須參運氣用藥. 宜不換金正氣散方見寒門ㆍ如意丹ㆍ五瘟丹ㆍ瘴疸丸. 三方見瘟疫
DD	瘴瘧
ZZ	挾山溪嵐瘴蒸毒之氣, 令人迷困發狂或啞, 乍寒乍熱, 乍有乍無, 南方多病此. 宜雙解飮子ㆍ地龍飮ㆍ羌活蒼朮湯ㆍ瘴疸丸方見疸門ㆍ觀音元. 《諸方》
DD	痎瘧
ZZ	痎瘧者, 老瘧也. 以其隔三日一發, 纏綿不去也. 《綱目》
ZZ	三日一作者, 邪入於三陰經也. 作於子午卯酉日者, 少陰經瘧也. 作於寅申巳亥日者, 厥陰經瘧也. 作於辰戌丑未日者, 太陰經瘧也. 瘧得於暑, 當以汗解. 夫感冒與風, 皆外邪也. 故非汗多不解, 必先與參ㆍ朮等補劑爲君, 加柴ㆍ葛等發散藥, 漸而收汗, 得汗而虛, 又行補養. 下體屬陰, 最難得汗, 補藥力到, 汗出至足, 方是佳兆. 《丹心》
ZZ	老瘧係風暑之邪入在陰分, 宜用血藥引出陽分而散. 古方多用峻劑, 恐非所宜. 《丹心》
ZZ	若感病極深, 雖得大汗, 所感之邪, 必自藏傳出之府, 其發無時, 必亂而失期. 若發於午之後寅之前者, 血受病也. 爲難愈, 須漸趲早, 亦是佳兆. 故治此病, 春夏爲易, 秋冬爲難, 非有他也. 以汗之難易爲優劣也. 《丹心》
ZZ	凡瘧經年不差, 謂之老瘧. 必有痰水, 瘀血結成痞塊, 藏於腹脇作脹且痛, 乃瘧母也. 雖內虛, 非常山ㆍ檳榔, 決不能除. 但須製熟, 則不損胃, 老瘧丸是也. 血虛者, 宜鱉甲丸. 有水癖者, 暫用消癖元, 以補脾化痰湯藥輔之. 且量虛實, 用老瘧飮. 《入門》
ZZ	老瘧, 宜七棗湯ㆍ鱉甲飮子ㆍ參歸鱉甲散ㆍ秘方淸脾丸ㆍ經效瘧丹ㆍ黃甲丸.
EP	散邪湯
SS	治風瘧初起. 川芎ㆍ白芷ㆍ麻黃ㆍ白芍藥ㆍ防風ㆍ荊芥ㆍ紫蘇葉ㆍ羌活 各一錢, 甘草 五分. 右剉, 作一貼, 入薑三, 葱白三莖, 煎露一宿, 早晨溫服. 《醫鑑》
EP	正氣湯
SS	治同上. 柴胡ㆍ前胡ㆍ川芎ㆍ白芷ㆍ半夏ㆍ麥門冬ㆍ檳榔ㆍ草果ㆍ靑皮ㆍ赤茯苓 各一錢, 桂枝ㆍ甘草 各五分. 右剉, 作一貼, 入薑三棗二, 水煎服. 《醫鑑》
EP	交解飮
SS	治寒瘧, 卽雙解飮子也. 方見下
EP	果附湯
SS	治脾寒瘧疾, 面靑振寒. 草果ㆍ附子(炮) 各二錢半. 右剉, 作一貼, 入薑七棗二, 水前服. 《入門》
EP	草果飮
SS	治寒瘧. 草果ㆍ白芷ㆍ良薑ㆍ靑皮ㆍ川芎ㆍ紫蘇葉ㆍ甘草 各一錢. 右剉, 作一貼, 水煎服. 《直指》
EP	柴胡桂薑湯
SS	治邪在半表裏, 寒熱往來極驗. 柴胡 三錢, 桂枝ㆍ牡蠣 各一錢半, 天花粉ㆍ黃芩 各一錢, 乾薑ㆍ甘草 各八分. 右剉, 作一貼, 水煎服. 《入門》
EP	柴胡知母湯
SS	治熱瘧, 及瘴瘧. 柴胡ㆍ知母 各一錢半, 蒼朮ㆍ黃芩ㆍ乾葛ㆍ陳皮ㆍ半夏ㆍ川芎 各一錢, 甘草 (灸)七分. 右剉, 作一貼, 入薑三梅二, 水煎, 淸晨服, 午前又一服. 久瘧, 加人參ㆍ當歸. 《節齋》
EP	爭功散
SS	治熱瘧多效. 知母ㆍ貝母ㆍ柴胡ㆍ常山ㆍ梔子ㆍ檳榔ㆍ地骨皮ㆍ甘草 各一錢, 蟬退 二七箇. 右剉, 作一貼, 入桃ㆍ柳枝 各五寸, 煎服. 未效, 加過路葛藤五寸, 同煎服. 《得效》
EP	龍虎湯
SS	治熱瘧火盛, 舌卷脣焦, 鼻如烟薰, 六脈洪緊. 石膏 二錢半, 柴胡ㆍ黃連 各一錢半, 黃芩ㆍ知母ㆍ黃柏 各一錢, 梔子 八分, 半夏 七分, 粳米 百粒. 右剉, 作一貼, 入薑三棗二, 水煎服. 《醫鑑》
EP	柴陳湯
SS	治痰瘧. 柴胡ㆍ半夏 各二錢, 人參ㆍ黃芩ㆍ陳皮ㆍ赤茯苓 各一錢, 甘草 五分. 右剉, 作一貼, 薑三棗二, 水煎服. 《入門》
EP	四獸飮
SS	治七情聚痰, 五藏氣虛, 瘧久不已. 人參ㆍ白朮ㆍ白茯苓ㆍ陳皮ㆍ半夏ㆍ草果ㆍ甘草ㆍ烏梅ㆍ生薑ㆍ大棗 各一錢. 右剉, 作一貼, 拌鹽少許, 淹食頃, 以皮紙包裹, 水浸濕, 慢火煨香熟取出, 水煎服. 未發前, 連進數貼卽效. 《得效》
EP	冷附湯
SS	瘧疾, 無過是痰實而脾胃弱, 停于胸膈. 所以五更冷服, 使藥下達, 壯脾胃去痰實也. 大附子 一箇(炮去皮臍). 右切片, 分二貼, 每一貼, 入薑十片, 水煎去滓, 露一宿, 五更初冷服. 《得效》
EP	露薑飮
SS	治痰瘧. 生薑四兩連皮搗爛, 止取自然汁, 約明日當發, 隔夜安排, 將紗片盖露一宿, 五更初澄者一上飮之, 或有痰吐, 任之卽安. 《得效》
EP	平陳湯
SS	治食瘧. 蒼朮ㆍ半夏 各二錢, 厚朴ㆍ陳皮ㆍ赤茯苓 各一錢二分半, 甘草 七分. 右剉, 作一貼, 薑三棗二, 水煎服. 《入門》
EP	淸脾飮
SS	治食瘧. 柴胡ㆍ半夏ㆍ黃芩ㆍ草果ㆍ白朮ㆍ赤茯苓ㆍ厚朴ㆍ靑皮 各一錢, 甘草 五分. 右剉, 作一貼, 入薑三棗二, 水煎服.
SS	此方, 乃小柴胡ㆍ平胃ㆍ二陳合而爲一也. 一方, 加常山 二錢, 煎之露服五更, 截瘧, 令人不吐爲妙.
SS	一名淸脾湯. 《入門》
EP	小淸脾湯
SS	治胃瘧. 厚朴 二錢, 烏梅肉ㆍ半夏ㆍ靑皮ㆍ良薑 各一錢, 草果ㆍ甘草 各五分. 右剉, 作一貼, 薑三棗二, 煎服. 《得效》
EP	芎歸鱉甲散
SS	治勞瘧. 鱉甲 二錢, 川芎ㆍ當歸ㆍ赤茯苓ㆍ赤芍藥ㆍ半夏ㆍ陳皮ㆍ靑皮 各一錢, 烏梅 一箇. 右剉, 作一貼, 入薑五棗二, 水煎服. 《入門》
EP	常山飮
SS	治勞瘧. 常山ㆍ知母ㆍ草果 各一錢半, 良薑 一錢, 烏梅肉ㆍ甘草 各五分. 右剉, 作一貼, 入薑五棗二, 水煎服. 《入門》
EP	五勞元
SS	治勞瘧, 及瘴瘧. 常山 三兩半, 桃仁 一兩二錢, 辣桂 七錢半, 淡豉 三兩半, 烏梅肉 二兩半. 右日乾爲末, 蜜丸梧子大, 空心, 溫酒下三四十丸. 《直指》
EP	六和湯
SS	治瘧久不愈. 常山 二錢, 知母ㆍ貝母ㆍ人參ㆍ草果ㆍ白芷ㆍ烏梅ㆍ檳榔ㆍ柴胡 各一錢. 右剉, 作一貼, 入薑三棗二, 酒水相半同煎, 露一宿, 臨發日服之. 《丹心》
EP	烏頭七棗湯
SS	治勞瘧, 及寒瘧. 大川烏 一箇(以鹽水浸炮七次, 去皮臍). 右剉, 分二貼, 每貼入薑七, 棗七, 葱白三, 水煎稍冷, 先喫棗, 乃服藥. 《直指》
EP	露薑養胃湯
SS	治久瘧, 三五日一發者. 先以生薑四兩搗取自然汁, 露一宿. 次早將人參養胃湯方見寒門一貼, 入棗二梅一, 同煎去滓, 和薑汁, 空心, 溫服. 《醫鑑》
EP	十將軍丸
SS	治久瘧, 及瘧母. 縮砂ㆍ檳榔ㆍ常山ㆍ草果 各二兩, 三稜ㆍ蓬朮ㆍ靑皮ㆍ陳皮ㆍ烏梅ㆍ半夏 各一兩. 右先將常山ㆍ草果酒醋各一椀, 浸一宿, 後入八味同浸至晩. 炭火煮乾爲末, 酒醋各半打糊和丸梧子大, 白湯下三四十丸, 日二服. 服至八兩, 卽除根. 《丹心》
EP	一補一發丹
SS	治久瘧, 內傷挾外感, 間發, 內治痰, 外發汗. 赤茯苓 一兩, 半夏ㆍ陳皮ㆍ柴胡ㆍ黃芩ㆍ蒼朮ㆍ葛根 各七錢, 常山 三錢. 右爲末, 麪糊和丸梧子大, 白湯下七十丸. 《入門》
EP	辰砂元
SS	治久瘧, 不損元氣. 辰砂ㆍ阿魏眞者 各一兩. 右硏勻, 稀米糊和丸皂角子大, 空心, 以人參湯化下一丸. 《得效》
EP	養胃丹
SS	治久瘧二三年不愈者. 蒼朮ㆍ常山(酒蒸) 各二兩, 半夏ㆍ陳皮ㆍ厚朴 各一兩半, 赤茯苓ㆍ藿香ㆍ草果 各一兩, 甘草(灸) 五錢, 烏梅四十九箇取肉. 右爲末, 淡薑湯打糊和丸梧子大, 薑湯下五七十丸. 《醫鑑》
EP	辟邪丹
SS	治嵐瘴鬼瘧. 菉豆ㆍ雄黑豆 各四十九粒, 信砒 半錢(另硏), 黃丹 一錢, 朱砂 二錢. 右爲末, 滴水和勻分作三十粒, 每一粒, 取東南桃枝七枚硏汁, 和井華水, 早晨日出時, 面東呑之, 虛人愼用. 《河間》
EP	雄朱丹
SS	治鬼瘧. 大黑豆四十九粒約五錢重, 端午日以冷水浸, 從早至巳時, 去皮曬乾硏, 入信砒末一錢再硏勻, 麪糊和勻作丸, 少壯人梧子大, 老人黃豆大, 小兒菉豆大, 雄黃ㆍ朱砂爲衣. 曬乾收貯, 臨發五更, 面東, 井水下一丸. 《入門》
SS	一名瘧靈丹. 《醫鑑》
EP	雙解飮子
SS	治瘴瘧, 及寒瘧神效. 肉豆蔲ㆍ草豆蔲 各二箇(一箇煨, 一箇生), 厚朴 二寸(一寸薑汁浸灸, 一寸生用), 甘草大者 二兩(一半灸, 一半生), 生薑 二塊(一煨一生). 右各剉, 合分二貼, 入棗二梅一, 水煎, 空心, 溫服. 《局方》
SS	一名交解飮, 又名生熟飮. 《類聚》
EP	地龍飮
SS	治瘴瘧大熱煩燥. 生地龍大者三條硏細, 入薑汁ㆍ薄荷汁ㆍ生蜜 各少許, 新汲水調下. 熱熾, 加龍腦少許. 《得效》
EP	羌活蒼朮湯
SS	治感冒嵐瘴, 成寒熱瘧. 羌活 一錢半, 蒼朮ㆍ柴胡ㆍ黃芩ㆍ枳實ㆍ橘紅ㆍ半夏ㆍ川芎ㆍ甘草 各一錢. 右剉, 作一貼, 入薑五片, 水煎服. 《節齋》
EP	觀音元
SS	治瘴瘧. 半夏(生)ㆍ烏梅肉ㆍ母丁香ㆍ巴豆肉 各十枚(曬). 右爲末, 薑汁糊和丸麻子大, 每五丸, 臨臥冷水下. 有人於海角遇白衣人授之, 因名焉. 《直指》
EP	老瘧丸
SS	治痎瘧久不差, 腹痛, 有母. 與上十將軍丸同, 而常山ㆍ草果 各二兩, 餘八味 各一兩. 劑法服法, 幷同上. 《入門》
EP	鱉甲丸
SS	治痎瘧有瘧母, 久不差. 鱉甲(醋煮) 一兩, 三稜ㆍ蓬朮ㆍ香附子ㆍ靑皮ㆍ桃仁ㆍ紅花ㆍ神麴ㆍ麥芽ㆍ海粉 各五錢. 右爲末, 醋糊作丸梧子大, 白湯下五七十丸. 《入門》
SS	一名瘧母丸. 《丹心》
SS	加芎ㆍ歸ㆍ赤芍藥, 治夜發瘧, 名陰瘧丸. 《入門》
EP	消癖元
SS	治痎瘧彌年, 經汗吐下, 榮衛虧損, 邪氣伏藏脇間, 結爲癥癖, 腹脇堅痛, 名曰瘧母. 芫花(炒)ㆍ朱砂 各等分. 右爲末, 蜜丸小豆大, 每十丸, 棗湯下. 去癖, 須用芫花, 大戟, 破水之劑. 《得效》
SS	一名芫花丸. 《入門》
EP	老瘧飮
SS	治老瘧, 結成癥癖在腹脇, 諸藥不愈. 蒼朮ㆍ草果ㆍ桔梗ㆍ靑皮ㆍ陳皮ㆍ良薑 各七分, 白芷ㆍ赤茯苓ㆍ半夏ㆍ枳殼ㆍ桂心ㆍ乾薑ㆍ甘草 各五分, 紫蘇葉ㆍ川芎 各四分. 右剉, 作一貼, 入鹽少許, 水煎, 空心服. 《入門》
SS	一名痎瘧飮. 《醫鑑》
EP	七棗湯
SS	治五藏氣虛, 陰陽相勝, 作爲痎瘧, 不問遠近, 悉主之. 附子 一箇(炮裂, 以鹽水浸, 再炮如此七次, 去皮臍). 右剉, 作一貼, 入薑七棗七, 水一椀煎至半, 空心, 溫服, 仍喫棗三五枚. 《得效》
EP	鱉甲飮子
SS	治老瘧, 腹中結癥瘕, 名曰瘧母. 鱉甲 二錢, 白朮ㆍ黃芩ㆍ草果ㆍ檳榔ㆍ川芎ㆍ陳皮ㆍ厚朴ㆍ白芍藥 各一錢, 甘草 五分. 右剉, 作一貼, 入薑三, 棗二, 梅一, 水煎服. 《綱目》
EP	參歸鱉甲飮
SS	治老瘧, 腹脇有塊, 成瘧母. 鱉甲(醋煮) 一錢三分, 黃芪(蜜水炒)ㆍ靑皮ㆍ當歸ㆍ白茯苓ㆍ白朮ㆍ厚朴ㆍ川芎ㆍ香附子 各八分, 人參ㆍ縮砂ㆍ山楂子ㆍ枳實 各五分, 甘草 三分. 右剉, 作一貼, 入薑三, 棗二, 梅一, 水煎, 空心服. 《回春》
EP	秘方淸脾丸
SS	治瘧三日一發, 或十日一發. 白朮 一兩半, 半夏ㆍ靑皮ㆍ黃芩 各一兩, 人參ㆍ檳榔ㆍ草果ㆍ蓬朮ㆍ厚朴 各五錢, 薑黃ㆍ甘草 各三錢. 右爲末, 飯丸梧子大, 白湯下六七十丸. 《丹心》
EP	經效瘧丹
SS	治瘧母結癖寒熱無已. 眞阿魏ㆍ雄黃 各二錢半, 朱砂 一錢半. 右沸湯泡阿魏硏, 雄ㆍ朱爲末和勻, 麪糊和丸梧子大, 每一丸, 人參湯冷服, 空心. 瘴瘧, 桃仁煎湯冷服, 臨發, 磨一丸, 付口鼻畔. 《直指》
EP	黃甲丸
SS	治瘧母成塊, 久不愈. 朱砂ㆍ阿魏ㆍ穿山甲(酥灸)ㆍ檳榔 各五錢, 雄黃ㆍ木香 各二錢半. 右爲末, 泡黑豆去皮, 搗成泥和丸梧子大, 空心, 薑湯下五十丸. 《醫鑑》


CC	瘧寒熱不歇有根
ZZ	瘧之寒熱不歇者, 有根在也. 根者何. 曰飮, 曰水, 曰敗血是爾. 惟癖爲瘧之母, 惟敗血爲暑熱之毒, 惟飮與水皆生寒熱. 故治法, 挾水飮者爲之逐水消飮, 結癖者, 脇必痛, 爲之攻癖, 敗血暑毒, 隧證而疏利之, 則寒熱自除矣.
ZZ	凡瘧皆因停蓄黃水, 或於脇間結癖, 惟癖爲能生寒熱, 若取下毒水, 去其病根, 則寒熱自解. 所以瘧劑多用常山, 盖水在上則吐之, 水在中下則亦能破其癖而下其水故也. 《直指》


CC	寒熱似瘧
ZZ	帝曰, 火熱復惡寒發熱, 有如瘧狀, 或一日發, 或間日發, 其故何也. 岐伯曰, 勝復之氣, 會遇之時, 有多少也. 陰氣多而陽氣少, 則其發日遠, 陽氣多而陰氣少, 則其發日近. 此勝復相薄, 盛衰之節, 瘧亦同法. 《內經》
ZZ	感冒之人, 忽覺毛寒股慄, 百骸鼓撼, 嘔不能食, 未幾轉而發熱, 皆似瘧證, 不必脈弦, 但隨證施治. 熱多, 小柴胡湯, 寒多, 人參養胃湯和解之. 內傷虛者, 補中益氣湯方見內傷, 加山楂ㆍ麥芽ㆍ白豆蔲, 扶脾自止矣. 《入門》


CC	瘧疾治法
ZZ	內經主於暑風, 局方主於傷食, 丹溪主於痰. 雖三因雜至, 錯亂氣血, 然捷徑以祛暑消痰爲要. 通用二陳湯方見痰門. 無汗, 加葛根ㆍ柴胡, 氣虛, 加參ㆍ朮, 熱甚, 加芩ㆍ連, 寒多, 加草果, 口渴, 加烏梅. 《入門》
ZZ	無汗者, 要有汗散邪爲主帶補, 有汗者, 要無汗扶正氣爲主帶散邪. 宜散邪湯ㆍ正氣湯. 《丹心》
ZZ	寒瘧, 非草果ㆍ厚朴不能溫散, 熱瘧, 非柴胡ㆍ黃芩不能淸解. 陽瘧無汗, 須用柴胡ㆍ蒼朮ㆍ乾葛, 陰瘧無汗, 須用柴胡ㆍ升麻ㆍ川芎, 汗多須用白朮ㆍ烏梅以斂之. 《入門》
ZZ	先熱後寒, 宜小柴胡湯, 先寒後熱, 宜柴胡加桂湯. 多熱但熱, 宜白虎桂枝湯, 多寒但寒, 宜柴胡桂薑湯. 《綱目》
ZZ	痎瘧熱多者, 投以半冷半熱, 解散分陰陽, 減寒熱之劑, 度其所作之日, 先一時, 進以抵截之藥, 去其痰水則收效矣. 寒多者, 投以半生半熟, 壯脾進食之劑, 次以抵截之藥, 則痰癖去而疾愈矣. 須令愼飮食謹起居, 則無復攻之患矣. 《得效》
ZZ	桂枝湯, 治太陽, 白虎湯, 治陽明, 小柴胡湯, 治少陽, 意甚明顯. 挾痰, 合二陳湯, 食積, 合平胃散, 尿澁, 合五苓散, 便閉, 合大柴胡湯. 無汗加乾葛ㆍ蒼朮, 有汗, 加黃芪ㆍ白朮. 夜發, 加桃仁ㆍ赤芍藥, 日久, 加常山ㆍ檳榔吐之. 治瘧之法盡矣. 《入門》
DP	柴平湯
SS	治諸瘧. 柴胡ㆍ蒼朮 各二錢, 厚朴ㆍ陳皮ㆍ半夏ㆍ黃芩 各一錢, 人參ㆍ甘草 各五分. 右剉, 入薑三, 棗二, 梅一, 煎服.
SS	一名平胡飮子. 《入門》
DP	草果平胃散
SS	治脾虛作瘧, 不問寒熱先後, 宜服. 蒼朮 二錢, 厚朴ㆍ陳皮ㆍ靑皮ㆍ大腹皮ㆍ檳榔ㆍ草果 各一錢, 甘草 五分. 右剉, 作一貼, 入薑三棗二, 水煎服. 《得效》
DP	加減淸脾湯
SS	治諸瘧, 卽小柴胡湯, 與人參養胃湯合和也. 寒多熱少, 多用養胃湯, 熱多寒少, 多用小柴胡湯, 二方幷見寒門 寒熱勻則平用每貼, 入薑五, 棗二, 桃ㆍ柳枝各三寸, 水煎, 空心服. 《得效》
DP	四將軍飮
SS	治瘧作時, 仆厥, 撼腋, 不省, 是中心抑鬱, 陰陽交戰所致, 宜服此. 附子 一兩(炮), 訶子 四箇(煨去核), 陳皮 四箇(全者), 甘草 四寸(灸). 右剉, 分作二貼, 每貼, 入薑ㆍ棗 各七, 水煎, 漸漸灌下, 四服頓甦. 《得效》
DP	驅瘧湯
SS	治諸瘧, 久瘧. 草果ㆍ靑皮ㆍ陳皮ㆍ人參ㆍ赤茯苓ㆍ半夏ㆍ厚朴ㆍ蒼朮ㆍ白朮ㆍ檳榔 各一錢, 良薑ㆍ甘草 各五分. 右剉, 作一貼, 入薑五, 棗二, 梅一, 水煎服. 《直指》
DP	驅邪湯
SS	治諸瘧. 柴胡 二錢, 白朮 一錢半, 乾葛 一錢三分, 蒼朮 一錢, 陳皮 七分, 甘草 五分. 右剉, 作一貼, 水煎服, 空心. 《必用》
SS	一名柴胡二朮湯. 《俗方》
DP	人參竹瀝飮
SS	治虛瘧, 昏倦, 汗多, 痰盛, 舌大語澁, 脈虛無力. 白茯苓ㆍ人參ㆍ白朮ㆍ當歸ㆍ生地黃ㆍ酸棗仁(炒)ㆍ麥門冬ㆍ知母ㆍ陳皮ㆍ白芍藥 各一錢, 甘草 三分. 右剉, 作一貼, 入棗二梅一, 水煎, 調竹瀝薑汁服. 《回春》


CC	治瘧須用分陰陽之藥
ZZ	瘧疾者, 陰陽交爭, 寒熱互作, 用藥須半生半熟, 半冷半熱, 乃收十全之功.
ZZ	諺云, 無痰不成瘧. 盖半生半熟, 所以分陰陽解寒熱也. 《得效》


CC	知瘧將差
ZZ	少陽證知可解者, 寒熱日不移時而作. 邪未退也. 若用柴胡而移其時, 早移之于晏, 晏移之于早, 氣移之于血, 血移之于氣. 是邪無可容之地知可解也. 《海藏》
ZZ	若移時, 或早或晩, 是邪無容地, 瘧將差也. 《醫鑑》


CC	截瘧法
ZZ	凡瘧數發之後, 便宜截而除之. 久則中氣虛弱, 病邪已深而難治. 世有砒丹等截藥, 大毒不可輕用. 《正傳》
ZZ	若用截藥, 吐出黃膠水者, 瘧自愈也. 不可一二日早截, 早則邪氣閉塞而成壞證. 又不可遲截, 遲則元氣衰憊而成虛怯. 當在三四日就截爲好. 須待熱退身涼, 方可飮食也. 切不可帶熱飮食, 恐不消而成痞, 痞散成鼓者有之矣. 《回春》
ZZ	凡瘧須分利陰陽, 柴苓湯方見寒門最效. 甚者, 截而除之, 不二飮ㆍ勝金丸之類. 截之不愈, 乃氣大虛. 要扶胃氣爲本, 露薑養胃湯ㆍ養胃丹之類方見上. 又有經歲久瘧, 汗吐下不愈, 榮衛虧損, 邪氣伏藏脇間, 結爲癥痞, 謂之瘧母, 痎瘧飮ㆍ黃甲丸之類. 方見上《醫鑑》
ZZ	在陰分者, 用藥徹起陽分, 方可用截方. 《丹心》
ZZ	截瘧, 宜截瘧常山飮ㆍ截瘧七寶飮ㆍ截瘧飮子ㆍ人參截瘧飮ㆍ鬼哭丹ㆍ勝金丹ㆍ參歸養榮湯. 《諸方》
DP	截瘧常山飮
SS	常山ㆍ草果ㆍ檳榔ㆍ知母ㆍ烏梅ㆍ穿山甲(炮)ㆍ甘草(灸) 各一錢. 右剉, 作一貼, 酒水相半煎, 露一宿, 臨發日早晨溫服, 得吐爲順. 《正傳》
DP	截瘧七寶飮
SS	常山ㆍ陳皮ㆍ靑皮ㆍ檳榔ㆍ草果ㆍ厚朴ㆍ甘草 各一錢. 右剉, 作一貼, 酒水相半, 入薑五梅二, 同煎露一宿, 早晨溫服, 必須吐而愈. 《正傳》
SS	一名七寶湯. 《易簡》
DP	截瘧飮子
SS	治久瘧不愈, 一服便差, 永不發如神. 常山 一錢半, 檳榔 一錢, 丁香 半錢, 烏梅 一箇. 右剉, 作一貼, 好酒一盞, 浸一宿, 臨發日淸晨溫服.
SS	卽正傳截瘧方也. 《正傳》
DP	人參截瘧飮
SS	虛人截瘧宜用, 一切瘧幷可截. 人參ㆍ白朮ㆍ白茯苓ㆍ當歸ㆍ靑皮ㆍ厚朴ㆍ柴胡ㆍ黃芩ㆍ知母ㆍ常山(酒浸)ㆍ草果ㆍ鱉甲(醋灸) 各八分, 桂枝ㆍ甘草 各三分. 右剉, 作一貼, 入薑三, 棗二, 梅一, 桃仁七箇, 水煎露一宿, 臨發日五更, 空心服. 楂再煎朝時服, 糖拌烏梅下藥. 切忌雞ㆍ魚ㆍ豆腐ㆍ麪食ㆍ熱物. 《回春》
DP	鬼哭丹
SS	治痎瘧. 常山 一斤(剉醋浸, 春五, 夏三, 秋七, 冬十日曬乾)ㆍ檳榔 各四兩, 半夏ㆍ貝母 各二兩. 右爲末, 雞子淸和麪入藥末, 拌勻作丸梧子大, 每三十丸, 隔夜臨睡, 冷酒呑下, 次日早再一服. 《丹心》
DP	勝金丹
SS	治諸瘧久不愈, 可截之. 常山 四兩(酒蒸曬乾), 檳榔 一兩. 爲末, 醋糊和丸菉豆大, 於隔夜臨臥時, 取三十丸, 冷酒呑下, 至次日早晨取十五丸, 冷酒呑下, 忌食一切熱羹湯粥. 《局方》
DP	不二飮
SS	治諸瘧疾, 一劑截住, 神效. 雞心檳榔(要一雌一雄, 若重二錢, 則餘藥各二錢)ㆍ常山ㆍ知母ㆍ貝母 各等分. 右剉, 作一貼, 酒一鍾煎至八分, 不可過熟, 熟則不效, 露一宿, 臨發日五更溫服, 勿令婦人煎藥. 《醫鑑》
SS	一名止瘧散. 《十三方》
DP	勝金丸
SS	治一切瘧, 能截去. 常山 四兩(酒浸一宿曬乾), 蒼朮(泔浸曬)ㆍ檳榔ㆍ草果 各二兩. 右爲末, 將浸常山餘酒煮糊和丸梧子大, 每服五十丸, 前一日臨臥時, 溫酒送下便臥, 至當發日雞鳴時, 服七十丸, 忌生ㆍ冷ㆍ熱物. 《醫鑑》
DP	參歸養榮湯
SS	瘧疾截住後, 以此調養氣血. 人參ㆍ白朮ㆍ白茯苓ㆍ當歸ㆍ陳皮ㆍ縮砂ㆍ厚朴ㆍ山藥ㆍ蓮肉ㆍ白芍藥ㆍ熟地黃ㆍ甘草 各八分. 右剉, 作一貼, 入棗二, 水煎服. 《回春》


CC	禳法
ZZ	宜用神仙碧霞丹ㆍ斷瘧如聖丸, 治一切瘧. 《諸方》
DP	神仙碧霞丹
SS	東方, 巴豆(去皮油另硏), 南方, 官桂(另末), 中央, 雄黃(另硏). 西方, 白礬(另硏). 北方, 靑黛(另硏). 右各三錢, 五月五日早朝修治, 各盛盤, 依方排定, 勿令猫犬婦人見之, 至其日午時, 取五家粽尖和勻丸如榛子大, 令患者綿裹一丸, 當發日早朝, 塞於男左女右鼻中, 仍淸靜將息, 勿雜飮食. 《類聚》
DP	斷瘧如聖丸
SS	信砒 二錢, 大蜘蛛 三箇, 雄黑豆 四十九粒. 右爲末, 滴水和丸如芡實大, 如來日發, 令夜北斗下先獻過, 次早以綿裹一丸, 於男左女右耳內塞之, 立愈如神. 一丸, 可救二人. 《河間》


CC	禁忌法
ZZ	凡瘧大忌飽食, 遇發日食飽, 病愈加重. 《正傳》
ZZ	凡瘧發時, 切不可帶熱飮食, 恐不消而成痞塊也. 《回春》
ZZ	凡瘧方來與正發, 不可服藥, 服藥在於未發兩時之先. 否則藥病交爭, 轉爲深害.
ZZ	服藥, 當於未發以前兩時之先, 或遇發日凌晨, 空心與服. 《直指》
ZZ	仍節飮食, 避風寒, 遠酒色, 愼起居, 無不愈. 《丹心》
ZZ	患瘧人, 切忌食猪肉, 牛肉. 必再發. 《本草》


CC	難治不治證
ZZ	大凡陽瘧易治, 陰瘧難治. 《入門》
ZZ	久瘧而復作, 虛浮不食者, 未之有瘳. 《得效》
ZZ	瘧病久, 腰脊强急瘈瘲者, 不可治. 《醫鑑》
ZZ	寒熱脫形, 而脈堅搏, 是爲逆, 死不治. 《靈樞》


CC	單方
XX	凡十九種. 有脾寒丹.
DP	牛膝
SS	治老瘧, 久不愈. 取肥大牛膝一握剉, 酒水相半煎服, 三劑差. 《本草》
DP	茵蔯
SS	治瘴瘧. 煎湯服之, 又煮羹作虀, 幷可食之. 《本草》
DP	葛根
SS	療瘧. 取一兩煎湯服之. 《本草》
DP	麻黃
SS	治溫瘧, 無汗. 煎湯服, 發汗差. 《本草》
DP	知母
SS	主熱瘧. 煎湯服之良. 《本草》
DP	半夏
SS	治痰瘧. 取一兩煎湯, 和薑汁服之. 《本草》
DP	松蘿
SS	療溫瘧. 煎湯服. 可爲吐痰. 《本草》
DP	蛇蛻
SS	主瘧當發日. 取皮, 塞兩耳, 又手持少許良. 《本草》
DP	鱉甲
SS	主溫瘧, 老瘧. 取甲灸爲末, 每二錢, 溫酒調下. 連三服, 無不斷. 《本草》
DP	蜈蚣
SS	主溫瘧, 瘴瘧. 灸爲末, 調溫酒服半錢. 《本草》
DP	鼠婦
SS	主寒熱瘧. 取三枚, 硏和溫酒服. 小兒尤良. 《本草》
DP	白葵花
SS	主痎瘧. 取花陰乾, 搗爲末, 酒調服一錢. 《本草》
DP	烏梅
SS	主熱瘧煩渴. 煮湯飮. 《本草》
DP	虎頭骨
SS	治溫瘧. 酥灸黃爲末, 溫酒下二錢. 又取肉煮食之, 又取皮覆身上. 《本草》
DP	狸糞
SS	主鬼瘧. 燒灰, 和酒服. 又煮肉食之, 又頭骨亦主瘧, 用如虎骨法. 《本草》
DP	狐肉
SS	主寒熱瘧. 取五藏及腸, 治如食法, 和五味煮食之良. 《本草》
DP	燕屎
SS	治瘧疾. 取屎二錢, 和酒一升, 盛椀中, 令病人於發日朝, 兩手棒椀當鼻下, 熏氣妙. 《本草》
DP	夜明砂
SS	蝙蝠屎也. 治五瘧. 搗爲末, 每取一錢, 冷茶調下, 立效. 《本草》
DP	小蒜
SS	治瘧. 取蒜, 硏極爛, 和黃丹作丸梧子大. 每七丸, 桃柳枝煎湯呑下. 名脾寒丹. 《類聚》


CC	鍼灸法
ZZ	瘧之且發也, 陰陽之且移也, 必從四末始也. 陽已傷, 陰從之, 故先其時, 堅束其處, 審候見之, 在孫絡盛堅而血者, 皆取之. 《內經》
ZZ	謂用三稜鍼, 視孫絡出血也. 《正傳》
ZZ	凡瘧, 必先問其病之所先發者, 先刺之.
ZZ	久瘧不愈, 大椎先鍼, 後灸三七壯, 或云第三骨節.
ZZ	諸瘧而脈不見, 刺十指間出血, 血去必已. 先視身之赤如小豆者, 盡取之.
ZZ	凡瘧, 取間使爲妙.
ZZ	瘧脈, 緩大虛, 便宜用藥, 不宜用鍼. 《綱目》


BB	瘟疫


CC	瘟疫之因
ZZ	內經曰, 冬傷於寒, 春必溫病.
ZZ	冬不藏精者, 春必病溫《內經》
ZZ	斯疾之召, 或溝渠不泄, 穢惡不修, 熏蒸而成者, 或地多死氣, 鬱發而成者, 或官吏枉抑, 怨讟而成之者, 世謂獄溫ㆍ場溫ㆍ墓溫ㆍ廟溫ㆍ社溫ㆍ山溫ㆍ海溫ㆍ家溫ㆍ竈溫ㆍ歲溫ㆍ天溫ㆍ地溫等, 不可不究. 《三因》
ZZ	疫氣之發, 大則流行天下, 次則一方, 次則一鄕, 次則偏着一家. 悉由氣運鬱發, 有勝有復, 遷正退位之所致也. 《正傳》
ZZ	凡時行病者, 春應暖而反寒, 夏應熱而反涼, 秋應涼而反熱, 冬應寒而反溫, 非其時而有其氣. 是以一歲之中, 病無長幼, 大率多相似. 此則時行瘟疫之氣, 俗謂之天行, 是也. 《活人》
ZZ	疫疾如有鬼厲相似, 故曰疫癘. 《入門》
ZZ	時氣者, 天地不正之氣也. 非其時而有其氣, 一家無少長率病者, 時氣也. 又謂鬼厲之氣, 夫鬼無所歸, 乃爲厲爾. 若天地有不正之氣, 鬼厲依而爲祟. 楊玄操云, 謂雜其鬼厲之氣, 不知何經之動也, 亦其義也. 《類聚》


CC	瘟疫形證
ZZ	冬合寒反暖, 春發溫疫. 其證發熱, 腰痛强急, 脚縮不伸, 胻中欲折, 目中生花, 或濇濇增寒復熱.
ZZ	春合暖反涼, 夏發燥疫. 其證身體戰掉不能自禁, 或內熱, 口乾, 舌破, 咽塞, 聲嘶.
ZZ	夏合熱反寒, 秋發寒疫. 其證頭重頸直, 皮肉强痺, 或蘊而結核起於咽喉頸項之側, 布熱毒於皮膚分肉之中.
ZZ	秋合涼反陰雨, 冬發濕疫. 其證乍寒乍熱, 損傷肺氣, 暴嗽嘔逆, 或體熱發斑, 喘咳引氣. 《三因》
ZZ	感四時不正之氣, 使人痰涎壅盛, 煩熱, 頭疼身痛, 增寒壯熱, 項强睛疼. 或飮食如常, 起居依舊, 甚至聲啞, 或赤眼口瘡, 大小腮腫, 喉痺, 咳嗽稠粘, 噴嚔. 《醫鑑》


CC	脈法
ZZ	尺膚熱甚, 脈盛躁者, 病溫也. 《靈樞》
ZZ	時疫之脈無定據, 隨時審思乃得, 未可輕議. 《得效》
ZZ	陰陽俱盛病熱之極, 浮之而滑沈之散澁. 惟有溫病脈散諸經, 各隨所在不可指名. 《脈訣》
ZZ	陽脈濡弱, 陰脈弦緊, 更遇溫氣, 變爲瘟疫.
ZZ	溫病二三日, 體熱, 腹滿, 頭痛, 食飮如故, 脈直而疾, 八日死.
ZZ	溫病四五日, 頭痛腹滿而吐, 脈來細而强, 十二日死.
ZZ	溫病八九日, 頭身不痛, 目不赤, 色不變而反利, 脈來澁, 按之不足, 擧時大, 心下堅, 十七日死.
ZZ	溫病汗不出, 出不至足者死.
ZZ	厥逆, 汗自出, 脈堅强急者生, 虛軟者死. 《脈法》
ZZ	溫病穰穰大熱, 脈細小者死.
ZZ	溫病下利, 腹中痛甚者, 死. 《醫鑑》
ZZ	熱病得汗, 脈安靜者生, 躁急者死. 及大熱不去者, 亦死.
ZZ	熱病七八日, 當汗反不得汗, 脈絶者死. 《醫鑑》
ZZ	熱病脈靜, 汗已出, 脈盛, 一逆也. 死不治. 《靈樞》


CC	瘟疫治法
ZZ	溫熱病者, 夏至前發爲溫病, 夏至後發爲熱病, 謂之伏氣傷寒. 所謂冬傷於寒, 春必病溫, 是也. 《丹心》
ZZ	寒暄不時, 人多疾疫. 《得效》
ZZ	衆人病一般者, 是天行時疫. 治有三法, 宜補, 宜散, 宜降. 《丹心》
ZZ	治法, 切不可作傷寒正治, 而大汗大下. 但當從乎中治, 而用少陽陽明二經藥. 少陽小柴胡湯, 陽明升麻葛根湯二方幷見寒門加減治之. 《正傳》
ZZ	春發溫疫, 宜葛根解肌湯, 夏發燥疫, 宜調中湯, 秋發寒疫, 宜蒼朮白虎湯方見暑門, 冬發濕疫, 宜甘桔湯方見咽喉. 表證, 用荊防敗毒散, 半表裏證, 用小柴胡湯, 裏證, 用大柴胡湯方見寒門. 宜補宜散宜降, 用人中黃丸. 《入門》
ZZ	溫病初證未端的, 先以敗毒散治之, 看歸在何經, 隨經施治. 《正傳》
ZZ	九味羌活湯, 治瘟疫初感一二日間服之, 取效如神. 方見寒門《正傳》
ZZ	又有大頭瘟ㆍ蝦蟆瘟ㆍ鸕鶿瘟, 別有條在下.
ZZ	瘟疫, 宜用聖散子ㆍ十神湯ㆍ柴胡升麻湯ㆍ解肌湯ㆍ香蘇散ㆍ芎芷香蘇散方見寒門ㆍ十味芎蘇散ㆍ雙解散方見寒門ㆍ淸熱解毒散ㆍ加味敗毒散ㆍ神授太乙散ㆍ五瘟丹ㆍ茵蔯丸ㆍ人中黃丸ㆍ如意丹ㆍ黑奴丸. 《諸方》
DP	葛根解肌湯
SS	治春疫, 發熱而渴. 葛根 三錢, 麻黃ㆍ黃芩 各二錢, 芍藥 一錢半, 桂枝 一錢, 甘草 八分. 右剉, 作一貼, 入薑三棗二, 水煎服. 《入門》
DP	調中湯
SS	治夏發燥疫, 口乾咽塞. 大黃 一錢半, 黃芩ㆍ芍藥ㆍ葛根ㆍ桔梗ㆍ赤茯苓ㆍ藁本ㆍ白朮ㆍ甘草 各一錢. 右剉, 作一貼, 水煎服. 《活人》
DP	荊防敗毒散
SS	治瘟疫, 及大頭瘟. 羌活ㆍ獨活ㆍ柴胡ㆍ前胡ㆍ赤茯苓ㆍ人參ㆍ枳殼ㆍ桔梗ㆍ川芎ㆍ荊芥ㆍ防風 各一錢, 甘草 五分. 右剉, 作一貼, 水煎服. 《得效》
DP	聖散子
SS	治疫癘流行, 不問陰陽表裏, 連服取差. 又治風溫, 濕溫等證. 草豆蔲(煨)ㆍ猪苓ㆍ石菖蒲ㆍ赤茯苓ㆍ良薑ㆍ獨活ㆍ赤芍藥ㆍ附子ㆍ麻黃ㆍ厚朴ㆍ藁本ㆍ枳殼ㆍ柴胡ㆍ澤瀉ㆍ細辛ㆍ防風ㆍ白朮ㆍ藿香ㆍ半夏ㆍ吳茱萸ㆍ蒼朮ㆍ甘草 各五分. 右剉, 作一貼, 薑三棗二, 水煎服. 《活人》
SS	平朝煮一釜, 老幼各飮一盃, 則時氣不入. 《活人》
DP	十神湯
SS	治時令不正, 瘟疫妄行. 葛根 二錢, 赤芍藥ㆍ升麻ㆍ白芷ㆍ川芎ㆍ陳皮ㆍ麻黃ㆍ紫蘇葉ㆍ香附子ㆍ甘草 各一錢. 右剉, 作一貼, 入薑五, 葱白三, 煎服. 《正傳》
SS	此方, 乃升麻葛根湯, 合芎芷香蘇散, 加麻黃發汗之劑也. 《入門》
DP	柴胡升麻湯
SS	治時行瘟疫, 頭痛壯熱. 柴胡ㆍ前胡ㆍ葛根ㆍ赤芍藥ㆍ荊芥ㆍ石膏 各一錢, 桑白皮ㆍ黃芩 各七分, 升麻 五分. 右剉, 作一貼, 入薑三, 豆豉十粒, 水煎服. 《入門》
DP	淸熱解肌湯
SS	治天行瘟疫, 頭痛壯熱. 葛根 三錢, 黃芩ㆍ赤芍藥 各一錢半, 甘草 一錢. 右剉, 作一貼, 水煎服. 《丹心》
SS	一名解肌湯. 《得效》
DP	香蘇散
SS	治四時瘟疫. 香附子 三錢, 紫蘇葉 二錢半, 陳皮 一錢半, 蒼朮ㆍ甘草 各一錢. 右剉, 作一貼, 入薑三, 葱白二, 水煎服. 《得效》
SS	昔有白髮老人, 授此方與一富人家, 令其合施, 城中大疫, 病者服此, 皆愈. 疫鬼問富人, 富人以實告. 鬼曰, 此老敎三人矣. 稽顙而退. 《局方》
DP	十味芎蘇散
SS	治溫熱ㆍ瘟疫病. 川芎 一錢半, 半夏 一錢二分, 赤茯苓ㆍ紫蘇葉ㆍ柴胡ㆍ乾葛 各一錢, 陳皮ㆍ枳殼ㆍ甘草 各七分, 桔梗 五分. 右剉, 作一貼, 入薑三片, 棗二枚, 水煎服. 《丹心》
DP	淸熱解毒散
SS	溫暑之月, 民病天行溫疫熱病, 宜淸熱解毒氣. 羌活 二錢, 白芍藥ㆍ人參ㆍ石膏 各一錢二分半, 黃芩ㆍ知母(幷酒炒)ㆍ升麻ㆍ乾葛 各一錢, 甘草 七分, 黃連(酒炒)ㆍ生地黃(酒洗) 各五分. 右剉, 作一貼, 薑三, 水煎服. 《節齋》
DP	加味敗毒散
SS	治瘟疫, 及發斑. 羌活ㆍ獨活ㆍ前胡ㆍ柴胡ㆍ川芎ㆍ枳殼ㆍ桔梗ㆍ赤茯苓ㆍ人參ㆍ防風ㆍ荊芥ㆍ蒼朮ㆍ白朮ㆍ赤芍藥ㆍ當歸ㆍ生地黃 各六分, 薄荷ㆍ甘草 各三分. 右剉, 作一貼, 入薑三棗二, 水煎服. 《正傳》
DP	神授太乙散
SS	治瘟疫流行, 不問陰陽兩感, 頭痛寒熱. 赤芍藥ㆍ羌活ㆍ藿香ㆍ細辛ㆍ靑皮ㆍ川芎ㆍ白芷ㆍ桔梗ㆍ枳殼ㆍ柴胡ㆍ陳皮ㆍ香附子ㆍ蒼朮ㆍ防風ㆍ藁本ㆍ甘草 各七分, 乾葛ㆍ升麻ㆍ紫蘇葉 各三分. 右剉, 作一貼, 入薑七, 棗七, 葱七, 水煎服. 《類聚》
DP	五瘟丹
SS	治流行瘟疫, 及傷寒熱病, 熱瘧.
SS	黃連屬火, 戊癸年爲君.
SS	黃柏屬水, 丙辛年爲君.
SS	黃芩屬金, 乙庚年爲君.
SS	甘草屬土, 甲己年爲君.
SS	香附屬木, 丁壬年爲君.
SS	紫蘇葉 各一兩, 爲君者倍入, 右皆生用. 冬至日製爲末, 用錦紋大黃 三兩, 濃煎湯去渣, 熬成膏和丸彈子大, 朱砂ㆍ雄黃末爲衣, 再貼金箔. 每一丸, 井華水磨服. 《回春》
DP	茵蔯丸
SS	治時行瘟疫, 及瘴瘧ㆍ黃疸ㆍ溫熱病. 卽黃疸門, 瘴疸丸也. 每五丸, 溫水呑下. 《類聚》
DP	人中黃丸
SS	治四時疫癘. 大黃ㆍ黃連ㆍ黃芩ㆍ人參ㆍ桔梗ㆍ蒼朮ㆍ防風ㆍ滑石ㆍ香附子ㆍ人中黃 各等分. 右爲末, 神麴糊和丸梧子大, 每七十丸. 氣虛, 四君子湯, 血虛, 四物湯, 痰多, 二陳湯, 作湯送下. 如無人中黃, 用糞缸岸代之. 或以朱砂ㆍ雄黃爲衣亦好. 《入門》
DP	如意丹
SS	專治瘟疫, 及一切鬼祟, 伏尸, 勞瘵, 癲狂, 失志, 山嵐瘴氣, 陰陽二毒, 五瘧, 五疳, 八痢, 誤呑銅鐵, 金石藥毒, 不伏水土等證. 川烏(炮) 八錢, 檳榔ㆍ人參ㆍ柴胡ㆍ吳茱萸ㆍ川椒ㆍ白茯苓ㆍ白薑ㆍ黃連ㆍ紫菀ㆍ厚朴ㆍ肉桂ㆍ當歸ㆍ桔梗ㆍ皂角ㆍ石菖蒲 各五錢, 巴豆霜 二錢半. 右擇吉日, 於不聞雞犬處, 淨室修合爲末, 煉蜜和丸梧子大, 朱砂爲衣, 每五丸或七丸, 溫水下. 《入門》
SS	此方, 乃溫白元, 加檳榔ㆍ當歸也.
DP	黑奴丸
SS	治瘟疫熱病, 脈洪數, 大熱狂走, 渴甚, 棄爲死人. 斡開口灌藥, 下咽卽活. 方見寒門


CC	大頭瘟證
ZZ	大頭病者, 感天地四時非節瘟疫之氣, 所着以成此疾, 至於潰裂膿出, 而又染他人, 所以謂之疫癘. 大抵足陽明邪熱太甚, 資實少陽相火爲熾. 濕熱爲腫, 木盛爲痛. 多在少陽, 或在陽明. 陽明爲邪, 首大腫, 少陽爲邪, 出於耳前後. 《海藏》
ZZ	大頭病者, 頭痛腫大如斗, 是也. 大率多是天行時疫病也. 《綱目》
ZZ	天行一種, 名曰大頭病, 俗呼爲狸頭瘟. 從耳前後腫起, 名曰蝦蟆瘟, 從頣頷腫起, 名曰鸕鶿瘟, 甚爲凶惡, 染此者十死八九, 宜推運氣治之. 《正傳》 大頭腫, 又名雷頭風. 其證頭面腫痛, 疙瘩, 甚則咽喉堵塞, 害人最速. 冬溫後多有此病. 《入門》
ZZ	大頭瘟, 亦謂之時毒. 初發狀如傷寒, 五七日之間乃能殺人. 其候發於鼻面耳項咽喉, 赤腫無頭, 或結核有根, 令人增寒發熱, 頭痛肢體痛, 甚者恍惚不寧, 咽喉閉塞. 《精義》


CC	大頭瘟治法
ZZ	兩目鼻面腫者, 陽明也. 耳前後幷額角腫者, 少陽也. 腦後項下腫起者, 太陽也. 表證多者, 荊防敗毒散, 裏證多者, 防風通聖散方見寒門, 加惡實ㆍ玄參, 俱用酒炒, 微微下之. 《入門》
ZZ	服藥俱仰臥, 使藥氣上行. 《入門》
ZZ	東垣普濟消毒飮子最妙, 人中黃丸亦妙. 《入門》
ZZ	治法, 當先緩而後急. 先緩者, 邪見於無形之處, 至高之分, 當用緩緩徐徐服之, 寒藥則酒浸, 酒炒皆是也. 後急者, 邪氣入於中, 有形質之所, 此爲客邪, 當急去之. 《海藏》
ZZ	大頭病, 此熱氣在高巓之上, 切勿用降藥, 宜羌活ㆍ(酒)芩ㆍ(酒)大黃. 《丹心》
ZZ	大頭瘟, 俗謂之時毒. 常於鼻內搐通氣散, 取十餘嚔作效. 若搐藥不嚔者, 不可治也. 如嚔出膿血者, 治之必愈. 每日用嚔藥三五次, 以泄毒氣, 此是良法. 左右看病之人, 日日用嚔藥嚔之, 必不傳染. 《精義》
ZZ	經三四日不解者, 宜荊防敗毒散. 至七八日, 大小便通利, 頭面腫起高赤者, 宜托裏消毒散方見癰疽, 兼鍼砭出血, 泄其毒氣. 十日外, 不治自愈. 若五日已前, 精神昏亂, 咽喉閉塞, 語聲不出, 頭面大腫, 食不知味者, 必死. 《精義》
ZZ	大頭瘟, 宜用旣濟解毒湯ㆍ芩連消毒飮ㆍ牛蒡芩連湯ㆍ漏蘆散ㆍ二黃湯ㆍ消毒丸ㆍ殭黃丸ㆍ二聖救苦丸ㆍ加味殭黃丸ㆍ淸涼救苦散ㆍ通氣散. 《諸方》
DP	普濟消毒飮子
SS	治天行大頭瘟. 黃芩ㆍ黃連(幷酒炒) 各五錢, 人參 三錢, 陳皮ㆍ桔梗ㆍ玄參ㆍ柴胡ㆍ甘草 各二錢, 鼠粘子ㆍ馬勃ㆍ板藍根無則用靑黛ㆍ連翹 各一錢, 升麻ㆍ白殭蠶 各五分. 右爲末, 取一半, 白湯調和, 時時呷之, 留一半, 蜜丸彈子大, 每一丸, 細嚼, 熟水送下. 或加防風ㆍ薄荷ㆍ川芎ㆍ當歸, 剉取一兩水煎, 分二三次服之. 腫甚, 宜砭刺出血. 《東垣》
SS	泰和二年四月, 民多疫癘, 初覺增寒體重, 次傳頭面腫盛, 目不能開, 上喘, 咽喉不利, 舌乾口燥. 俗云, 大頭天行染之多死. 東垣曰, 身半已上, 天之氣也. 身半已下, 地之氣也. 此邪熱客於心肺之間, 上攻頭面而爲腫盛, 遂製一方, 名曰普濟消毒飮子, 服之皆愈. 人謂之仙方, 謂天仙所製也. 遂刻諸石, 以傳永久. 《東垣》
DP	旣濟解毒湯
SS	治天行大頭瘟, 頭面赤腫而痛. 大黃(酒煨)ㆍ黃芩ㆍ黃連(幷酒炒)ㆍ桔梗ㆍ甘草 各一錢, 升麻ㆍ柴胡ㆍ連翹ㆍ當歸身 各五分. 右剉, 作一貼, 水煎服. 《丹心》
DP	芩連消毒飮
SS	治天行大頭病, 咽喉腫痛. 黃連ㆍ黃芩ㆍ柴胡ㆍ桔梗ㆍ川芎ㆍ荊芥ㆍ防風ㆍ羌活ㆍ枳殼ㆍ連翹ㆍ射干ㆍ白芷ㆍ甘草 各七分. 右剉, 作一貼, 入薑三片, 水煎. 又入牛蒡子一撮再煎, 入竹瀝ㆍ薑汁調服. 《入門》
DP	牛蒡芩連湯
SS	治大頭瘟, 兼治啞瘴. 黃芩(酒洗) 二錢, 黃連(薑汁炒)ㆍ桔梗ㆍ大黃(酒蒸)ㆍ石膏 各一錢, 連翹ㆍ惡實ㆍ玄參ㆍ甘草 各一錢, 荊芥ㆍ防風ㆍ羌活 各五分. 右剉, 作一貼, 入薑三, 水煎, 徐徐服之. 《回春》
DP	漏蘆散
SS	治時毒疙瘩, 頭面洪腫, 咽喉堵塞, 水藥不下. 藍葉ㆍ玄參 各二兩, 漏蘆ㆍ升麻ㆍ大黃ㆍ黃芩 各一兩. 右爲麤末, 每三錢, 水煎, 徐徐服. 《綱目》
DP	二黃湯
SS	治大頭瘟初起. 黃芩ㆍ黃連(幷酒炒)ㆍ甘草(生) 各一錢, 水煎, 小小呷服. 再用(酒浸)大黃ㆍ鼠粘子(炒), 煎成湯, 入芒硝 等分, 亦時時細呷之. 《正傳》
DP	消毒丸
SS	治時毒疙瘩惡證. 大黃ㆍ牡蠣(煆)ㆍ白殭蠶(炒) 各一兩. 右爲末, 蜜丸彈子大. 每一丸, 新井水化下. 《綱目》
DP	殭黃丸
SS	治大頭病, 及喉痺. 歌曰, 人間治疫有仙方, 一兩殭蠶二大黃, 薑汁和丸彈子大, 井華調蜜便淸涼. 《易老》
SS	乃白殭蠶 一兩, 大黃 二兩爲末, 薑汁和丸彈子大, 井水硏服一丸也. 《易老》
DP	二聖救苦丸
SS	大黃 四兩(酒蒸), 猪牙皂角 二兩. 右爲末, 麪糊和丸菉豆大, 每五七十丸, 以菉豆湯送下, 汗出爲效.
SS	萬曆丙戌, 余寓大梁, 屬瘟疫大作, 士民多斃, 甚至滅門. 其證增寒壯熱, 頭面頸項赤腫, 咽喉腫痛, 昏憒, 名曰大頭瘟. 余發一秘方, 名二聖救苦丸. 用牙皂以開關竅而發其表, 用大黃, 以瀉諸火而通其裏, 一服卽汗, 一汗卽愈, 眞仙方也. 禀壯者, 百發百中, 虛弱者, 先服荊防敗毒散, 若未愈, 用牛蒡芩連湯亦效. 《回春》
DP	加味殭黃丸
SS	治大頭瘟, 及蝦蟆ㆍ鸕鶿等瘟. 大黃(酒蒸) 四兩, 白殭蠶 二兩, 蟬退 六錢半, 薑黃 二錢半. 右爲末, 薑汁糊和勻, 每一兩作十丸, 大人一丸, 小兒半丸, 蜜水調下, 立愈. 《回春》
SS	卽內府仙方也.
DP	淸涼救苦散
SS	治大頭瘟, 面鼻耳目腫痛. 芙蓉葉ㆍ桑葉ㆍ白芨ㆍ白斂ㆍ車前葉ㆍ大黃ㆍ黃連ㆍ黃柏ㆍ白芷ㆍ雄黃ㆍ赤小豆ㆍ芒硝 各等分. 右爲末, 蜜水調, 敷於腫處, 頻頻掃上. 《回春》
DP	通氣散
SS	治天行大頭瘟, 頭面赤腫, 或咽喉閉塞, 用此取噴嚔七八遍, 泄出毒氣則差. 看病之人, 用此取嚔, 亦不傳染. 玄胡索 一錢半, 皂角ㆍ川芎 各一錢, 藜蘆 五分, 躑躅花 二分半. 右爲末, 用紙撚蘸藥, 紝入鼻中取嚔, 日三五次. 《精義》


CC	禳法
ZZ	劉根別傳云, 瘟疫熾發, 可於州治六合處, 穿地深至三尺, 闊亦如之, 取淨沙三斛實之, 以醇酒三升沃其上, 俾使君祝之. 斯亦消除疫癘之良術也. 所謂太歲六合者, 歲泄氣之所在, 故以厭禳也. 《得效》


CC	辟瘟疫豫防法
ZZ	凡疫病初起, 取正氣散, 或香蘇散二方見寒門煎一大鍋, 每人服一椀, 可以豫防. 《必用》
ZZ	常以雞鳴時, 淨心存誦四海神名三遍, 則辟百鬼及瘟疫火灾甚效.
ZZ	東海神名阿明, 南海神名祝融, 西海神名巨乘, 北海神名禺音雍强. 《類聚》
ZZ	蘇合香元, 每取九丸, 浸一甁淸酒中, 時時飮之, 最辟鬼疫之氣. 又絳囊盛三丸, 當心帶之亦妙. 《類聚》
ZZ	辟溫疫, 宜用屠蘇飮ㆍ老君神明散ㆍ務成子螢火丸ㆍ太倉公辟瘟丹ㆍ李子建殺鬼元ㆍ宣聖辟瘟丹ㆍ神聖辟瘟丹ㆍ七物虎頭元ㆍ七物赤散ㆍ太乙流金散. 《諸方》
DP	屠蘇飮
SS	辟疫氣, 令人不染瘟病. 白朮 一兩八錢, 大黃ㆍ桔梗ㆍ川椒ㆍ桂心 各一兩半, 虎杖根 一兩二錢, 川烏 六錢. 右剉, 盛絳囊, 十二月晦日中沈井中, 正月朔日早曉出藥. 入二甁淸酒中, 煎數沸, 東向飮之, 從少至老飮一盃, 其滓還沈井中, 取水飮之. 《千金》
DP	老君神明散
SS	辟瘟疫. 川烏(炮) 四兩, 附子(炮)ㆍ白朮 各二兩, 桔梗ㆍ細辛 各一兩. 右爲麤末, 絳絹袋盛帶之, 一里人皆無病. 若有疫氣, 溫酒服一錢, 覆取汗, 得吐卽差. 若經三四日, 取三錢匕, 水一椀煮服之, 三服差. 《活人》
DP	務成子螢火丸
SS	辟瘟疫, 惡氣, 百鬼, 虎狼, 蛇虺, 蜂蠆諸毒, 五兵, 白刃, 盜賊, 凶害. 雄黃ㆍ雌黃 各二兩, 螢火ㆍ鬼箭羽ㆍ蒺藜子ㆍ白礬(燒) 各一兩, 羚羊角ㆍ鍛竈灰ㆍ鐵槌柄(取入鐵處) 各二錢半. 右爲末, 以雞子黃幷雄雞冠血一具和之, 如杏仁大, 縫三角絳囊盛五丸, 帶左臂上, 又可掛於戶上.
SS	昔冠軍將軍劉子南, 受得此方. 後於北界與虜戰敗被圍, 矢下如雨, 未至子南馬數尺, 矢皆墮地. 虜以爲神人, 解圍而去, 故一名冠軍丸. 《千金》
DP	太倉公辟瘟丹
SS	辟却瘟疫幷散邪氣. 蒼朮 八兩, 烏藥ㆍ黃連ㆍ白朮ㆍ羌活 各四兩, 川烏ㆍ草烏ㆍ細辛ㆍ紫草ㆍ防風ㆍ獨活ㆍ藁本ㆍ白芷ㆍ香附子ㆍ當歸ㆍ荊芥ㆍ天麻ㆍ桂皮ㆍ甘松ㆍ三乃子ㆍ白芍藥ㆍ乾薑ㆍ麻黃ㆍ皂角ㆍ甘草 各二兩, 麝香 三錢半. 右爲末, 蒸棗取肉和丸彈子大, 每取一丸燒之. 《回春》
DP	李子建殺鬼元
SS	辟瘟疫, 殺一切鬼魅魍魎. 藜蘆 三兩, 虎頭 一兩半, 雄黃ㆍ鬼臼ㆍ天雄ㆍ皂莢ㆍ蕪荑 各五錢. 右爲末, 蜜丸皂子大, 熱病時氣燒一丸, 安床頭. 《類聚》
DP	宣聖辟瘟丹
SS	臘月二十四日平朝, 取井華水, 盛淨器中, 量人口多少, 浸乳香, 至歲朝五更, 湯令溫, 從少至大, 每人以乳香一小塊, 飮水一二呷燕下, 則一年不患時疫. 《醫鑑》
DP	神聖辟瘟丹
SS	歌曰, 神聖辟瘟丹, 留傳在世間, 正元焚一炷, 四季保平安.
SS	蒼朮 二兩, 羌活ㆍ獨活ㆍ白芷ㆍ香附子ㆍ大黃ㆍ甘松ㆍ三乃子ㆍ赤箭ㆍ雄黃 各一兩. 右爲末, 麪糊和丸彈子大, 黃丹爲衣, 曬乾, 正朝早晨焚一炷. 《醫鑑》
DP	七物虎頭元
SS	辟瘟殺鬼, 除一切疫氣. 虎頭骨ㆍ朱砂ㆍ雄黃 各一兩半, 鬼臼ㆍ皂莢ㆍ蕪荑ㆍ雌黃 各一兩. 右爲末, 熔蠟和丸彈子大, 以紅絹袋盛一丸, 繫男左女右臂上, 又懸屋四角. 如値近境疫作, 晦望夜半, 各家當戶燒一丸, 晨起各人呑下小豆大一丸, 則不致傳染. 《寶鑑》
DP	七物赤散
SS	辟瘟疫毒氣. 丹砂(另硏)ㆍ川烏(炮) 各一兩, 瓜蔞根 七錢半, 細辛ㆍ羊躑躅ㆍ乾薑(炮)ㆍ白朮(炒) 各五錢. 右爲末, 每服半錢, 溫酒調服, 汗出解. 若不解, 增至一錢服. 《寶鑑》
DP	太乙流金散
SS	大辟瘟疫. 雄黃 一兩半, 羚羊角 一兩, 雌黃ㆍ礬石ㆍ鬼箭羽 各七錢半. 右爲麤末, 三角絳囊盛一兩, 帶心前, 幷掛戶上. 又靑布裹少許, 中庭燒之. 《類聚》


CC	不傳染法
ZZ	凡溫家自生惡氣, 聞之卽上泥丸, 散入百脈, 轉相傳染. 若倉卒無藥, 以香油抹鼻端, 及以紙撚探鼻嚔之爲佳. 《得效》
ZZ	又雄黃末水調, 以筆濃蘸塗鼻竅中, 雖與病人同床, 亦不相染. 初洗面後, 及臨臥時點之. 《得效》
ZZ	凡入瘟疫家, 先令開啓門戶, 以大鍋盛水二斗置堂中心, 取蘇合香元二十丸煎之, 其香能散疫氣. 凡病者各飮一甌後, 醫者却入診視, 不致相染. 《得效》
ZZ	凡入疫家, 以紙撚蘸香油, 幷雄黃ㆍ朱砂末, 探入耳鼻內, 最能辟穢毒之氣. 遍滿鄕村, 善用如意丹亦妙. 《入門》
ZZ	凡入疫家, 行動從容, 左位而入. 男子病, 穢氣出於口, 女人病, 穢氣出於陰戶. 其相對坐立之間, 必須識其向背. 旣出, 以紙撚探鼻中噴嚔爲佳. 《回春》
ZZ	雄黃丸最妙. 《易老》
ZZ	傷寒熱病傳染者, 因聞大汗穢毒, 以致傳染. 故聖惠方曰, 大汗出則懸藥於戶, 解其穢毒, 無使傷於人也. 親屬侍奉之人, 勞役氣虛而爲變亂, 何以知其傳染者. 脈不浮, 是也. 治法, 自汗者, 蒼朮白虎湯, 無汗者, 益元散, 合涼膈散, 熱散而愈. 《類聚》
DP	雄黃丸
SS	治瘟疫令不相染. 雄黃 一兩, 赤小豆(炒)ㆍ丹參ㆍ鬼箭羽 各二兩. 右爲末, 蜜丸梧子大, 每日, 空心, 溫水呑下五丸, 可與病人同衣床, 亦不相傳染. 《易老》


CC	瘴疫
ZZ	嶺南春秋時月, 人感山嵐瘴霧毒氣, 發爲瘟瘧寒熱, 此毒氣從口鼻入內也. 宜升麻蒼朮湯方見濕門. 《節齋》
ZZ	南方疫癘, 挾嵐瘴溪源蒸毒之氣, 其狀熱乘上焦. 病欲來時, 令人迷困, 甚則發躁狂妄, 亦有啞而不能言者, 皆由敗血瘀於心, 毒涎聚於脾所致. 宜加味柴胡湯. 《醫鑑》
ZZ	瘴疫, 宜三仙湯ㆍ太無神朮散. 《諸方》
DP	加味柴胡湯
SS	柴胡 二錢, 黃芩ㆍ半夏ㆍ人參ㆍ枳殼ㆍ大黃ㆍ甘草 各一錢. 右剉, 作一貼, 入薑三棗二, 水煎服. 《醫鑑》
DP	三仙湯
SS	治山嵐瘴氣, 時行瘟疫. 蒼朮 四錢, 乾地黃 二錢, 牛膝 一錢. 右剉, 作一貼, 水煎服. 或爲末, 醋糊和丸梧子大, 空心, 酒下三五十丸. 《經驗》
DP	太無神朮散
SS	治四時瘟疫, 專主山嵐瘴氣之妙劑也. 蒼朮 三錢, 陳皮ㆍ厚朴 各二錢, 石菖蒲ㆍ藿香ㆍ甘草 各一錢. 右剉, 作一貼, 入薑三棗二, 水煎服. 《正傳》
SS	一方, 無菖蒲, 有香附子一錢, 名曰神朮散氣散. 《正傳》


CC	瘟疫熱病不治證
ZZ	熱病不可刺者, 有九.
ZZ	一曰, 汗不出, 大顴發赤噦者死.
ZZ	二曰, 泄而腹滿甚者死.
ZZ	三曰, 目不明, 熱不已者死.
ZZ	四曰, 老人嬰兒, 熱而腹滿者死.
ZZ	五曰, 汗不出, 嘔下血者死.
ZZ	六曰, 舌本爛, 熱不已者死.
ZZ	七曰, 欬而衄, 汗不出, 出不至足者死.
ZZ	八曰, 髓熱者死.
ZZ	九曰, 熱而痙者死. 痙者, 腰折瘈瘲, 齒噤齘也. 《靈樞》


CC	單方
XX	凡二十九種.
DP	朱砂
SS	辟瘟疫. 取一兩, 細硏, 以白蜜和丸, 如麻子大. 正朝早晨, 一家大小勿食諸物, 面向東立. 水呑三七丸, 永無疫. 《本草》
DP	蚯蚓汁
SS	主天行熱疾. 取生地龍, 塗鹽化成水, 取飮之. 《本草》
DP	藍葉汁
SS	主天行熱狂. 取葉搗取汁, 飮一盞. 《本草》
DP	臘雪水
SS	治天行瘟疫熱盛. 取飮之. 《本草》
DP	生葛根汁
SS	治天行瘟疫熱疾. 取根, 搗取汁飮之. 《本草》
DP	苦參
SS	治天行壯熱. 取一兩剉, 醋煮飮之, 當吐卽愈. 《本草》
DP	水中細苔
SS	主天行熱悶. 搗絞取汁飮之. 《本草》
DP	靑黛
SS	治大頭瘟, 頭面赤腫. 眞靛花 三錢, 燒酒 一鍾, 雞子淸 一箇, 打勻, 吃下腫卽消, 眞神方也. 《回春》
DP	蛇莓
SS	治天行熱盛, 口中生瘡. 蛇莓自然汁, 搗絞取一斗, 煎取五升, 稍稍飮之. 《本草》
DP	竹瀝
SS	治時氣瘟疫, 熱盛煩躁. 竹瀝半盞, 新水半盞, 和服之. 《本草》
DP	蒼朮
SS	辟瘟疫邪, 濕氣. 蒼朮, 合皂莢, 中庭燒之. 《本草》
DP	生藕汁
SS	治熱病煩渴. 藕汁 一盞, 入蜜一合服之. 《本草》
DP	臘月鼠
SS	燒之, 辟惡氣. 又於正旦, 所居處埋之, 辟瘟疫氣. 《本草》
DP	蟾蜍
SS	食之不患熱病. 生搗絞汁服. 或燒爲末, 和水服. 幷主瘟病發斑. 《本草》
DP	桃葉
SS	主天行病, 汗不出. 桃葉, 多取濃煎湯置床下, 坐其上, 衣被盖之, 須臾當汗, 便差. 又取桃枝剉, 煮湯洗浴. 《本草》
DP	葱白
SS	治天行時疾, 頭痛熱狂. 濃煎葱白湯飮之. 《本草》
DP	赤小豆
SS	辟瘟疫病. 取赤小豆, 新布囊盛之, 正旦置井中, 三日出之, 擧家服. 男十枚, 女二十枚, 無不效. 《本草》
DP	溫蕪菁汁
SS	辟瘟氣. 立春後, 初庚子日, 取溫蕪菁汁, 合家大小人幷服之, 可理時疾. 《本草》
DP	蒜
SS	正月之節, 食五辛以辟厲氣. 一曰蒜, 二曰葱, 三曰韭, 四曰薤, 五曰薑也. 《本草》
DP	人屎
SS	主天行病, 大熱狂走. 取乾者, 沸湯漬飮之. 或燒灰作末, 和水服. 又納淨土坑中, 新水調和, 澄淸取飮之. 《本草》
SS	卽野人乾也. 取乾者, 淨沙覆之, 取淸飮之, 治熱病最佳. 《本草》
DP	人中黃
SS	大治疫毒. 取大竹筒, 兩頭留節, 一節中作一竅, 納大甘草於中, 仍以竹木釘塞其竅, 置大糞厠中, 浸一月取出, 曬乾用.
SS	臘月截淡竹, 去靑皮, 於厠中浸滲, 取汁飮之. 大治天行熱疾發狂. 卽糞淸也. 《丹心》
DP	赤馬蹄
SS	辟瘟疫. 作屑二兩, 絳囊盛, 帶男左女右. 《本草》
DP	牡猪糞
SS	極療天行熱病, 溫毒大熱. 取乾者, 水漬取淸飮之. 《本草》
DP	雄狐屎
SS	燒之, 去瘟疫病. 取肉煮食亦可. 《本草》
DP	獺肉
SS	主疫氣瘟病. 煮肉取汁, 停冷飮之. 《本草》
DP	芥菜子
SS	治疫氣傳染, 初覺頭痛, 取子爲末, 塡臍中, 以熱物隔衣一層熨之, 卽汗而愈. 《種杏》
DP	白粳米
SS	半升, 連鬚葱二十根, 煮成粥湯, 加入好醋半椀, 再煮一滾服. 取汗卽愈. 《種杏》
DP	蓴
SS	溫病勿食. 蓴食者多死. 《本草》
DP	葵菜
SS	天行病後, 食葵菜, 頓喪明. 《本草》


CC	鍼法
ZZ	治熱病, 五十九刺者.
ZZ	頭上, 五行行五者, 以越諸陽之熱逆也. 頭中行, 謂上星ㆍ顖會ㆍ前頂ㆍ百會ㆍ後頂, 五穴也. 兩傍謂, 承光ㆍ通天ㆍ絡却ㆍ玉枕ㆍ天柱, 十穴也. 又兩傍, 謂臨泣ㆍ目窓ㆍ正營ㆍ承靈ㆍ腦空, 十穴也.
ZZ	大杼ㆍ膺兪卽中府穴ㆍ缺盆ㆍ背兪卽風門穴, 此八者, 以瀉胸中之熱也.
ZZ	氣街ㆍ三里ㆍ巨虛ㆍ上下廉, 此八者, 以瀉胃中之熱也.
ZZ	雲門ㆍ髃骨卽肩髃穴ㆍ委中ㆍ髓空卽腰兪穴, 此八者, 以瀉四肢之熱也.
ZZ	五藏兪傍五, 此十者, 以瀉五藏之熱也. 《內經》


BB	邪祟


CC	邪祟形證
ZZ	視聽言動俱妄者, 謂之邪祟. 甚則能言平生未見聞事, 及五色神鬼. 此乃氣血虛極, 神光不足, 或挾痰火, 非眞有妖邪鬼祟也. 《入門》
ZZ	邪祟之證, 似癲而非癲, 有時明有時昏. 《回春》
ZZ	邪之爲病, 或歌或哭, 或吟或笑, 或眠坐溝渠, 啖食糞穢, 或裸體露形, 或晝夜遊走, 或嗔罵無度. 《千金》
ZZ	人爲鬼物所魅, 則好悲而心自動, 或心亂如醉, 狂言驚怖, 向壁悲啼, 夢窹喜魘, 或與鬼神交通. 病苦乍寒乍熱, 心腹滿, 短氣不能飮食. 《病源》
ZZ	人之精神不全, 心志多恐, 遂爲邪鬼所擊或附着. 沈沈黙黙, 妄言譫語, 誹謗罵詈, 訐露人事, 不避譏嫌, 口中好言未然禍福, 及至其時, 毫髮無差, 人有起心, 已知其故, 登高涉險, 如履平地, 或悲泣呻吟, 不欲見人, 如醉如狂, 其狀萬端. 《綱目》
ZZ	人見五色非常之鬼, 皆自己精神不守, 神光不完故耳, 實非外邪所侮, 乃元氣極虛之侯也. 《正傳》
ZZ	夢寐不祥, 多生恐怖, 爲祟惑證矣. 《得效》


CC	十疰五尸
ZZ	人死三年之外, 魂神因作風塵, 着人成病. 曰風疰ㆍ寒疰ㆍ氣疰ㆍ生疰ㆍ凉疰ㆍ酒疰ㆍ食疰ㆍ水疰ㆍ尸疰. 盖疰者, 住也. 言其連帶停住, 又注易傍人也. 《千金》
ZZ	又曰, 十疰者, 氣疰ㆍ勞疰ㆍ鬼疰ㆍ冷疰ㆍ生人疰ㆍ死人疰ㆍ尸疰ㆍ食疰ㆍ水疰ㆍ土疰也. 《千金》
ZZ	五尸者, 一曰飛尸, 二曰遁尸, 三曰沈尸, 四曰風尸, 五曰伏尸. 皆挾鬼邪之氣, 流注身體, 令人寒熱淋漓, 精神錯雜, 積年累月, 漸至頓滯, 以至于死. 死後復易傍人, 乃至滅門, 故號爲尸疰也. 《千金》
ZZ	傅疰者, 挾邪精鬼怪之氣而作也. 經曰, 人有逢年月之厄, 感鬼物之精, 無處不惡, 沈黙而不能的知所苦, 積歲漸至委頓, 旣往復傳疰於傍人. 須用通神明, 去惡氣等劑療之. 或者, 刳麝剸犀, 驅伐邪惡, 飛丹煉石, 引納淸和, 盖爲尸疰設也. 《直指》


CC	脈法
ZZ	脈來遲伏, 或如雀啄, 乃邪脈也. 若脈來弱, 綿綿遲伏, 或綿綿不知度數, 而顔色不變, 此邪病也. 脈來乍大乍小, 乍短乍長, 爲禍脈也. 兩手脈浮浮細微, 綿綿不可知, 但有陰脈, 亦細綿綿, 此爲陰蹻陽蹻之脈, 此亡人爲禍也. 脈來洪大弱者, 社祟也. 脈來沈沈濇濇, 四肢重者, 土祟也. 脈來如飄風, 從陰趨陽者, 風邪也. 一來調一來速者, 鬼邪也. 《千金》
ZZ	欲知祟害, 心脈虛散, 肝脈洪盛, 或浮沈長短大小無定, 或錯雜不倫. 《得效》
ZZ	乍大乍小, 乍長乍短, 此皆邪脈, 神志昏亂. 《丹心》
ZZ	乍疏乍數, 乍大乍小, 或促或結, 皆邪脈也. 《脈經》
ZZ	疰脈浮大可治, 細數難治. 《永類》
ZZ	有人得病之初, 便譫言或發狂, 六部無脈, 然切大指之下寸口之上, 却有動脈者, 此之謂鬼脈, 乃邪祟爲之也. 不須服藥, 但宜符呪治之. 《回春》
ZZ	若脈沈沈澤澤, 四肢不仁者, 亡祟也. 或大而愵愵者, 社祟也. 脈來乍大乍小, 乍短乍長者, 鬼祟也. 《精義》


CC	邪祟尸疰治藥
ZZ	邪祟, 宜用桃奴元ㆍ辟邪丹ㆍ殺鬼五邪丸ㆍ紫金錠ㆍ蘇合香元ㆍ還魂湯方見救急.
ZZ	尸疰, 宜用十疰丸ㆍ八毒赤散ㆍ太乙神精丹. 《諸方》
DP	桃奴元
SS	治邪祟, 尸疰, 客忤, 魘夢不祥, 言語錯亂, 恍惚失常. 桃奴 七箇(另硏), 玳瑁(鎊細末) 一兩, 安息香(去滓) 一兩. 右三味, 同入銀石器中, 熬成膏, 辰砂ㆍ犀角 各五錢, 琥珀ㆍ雄黃 各三錢, 龍腦ㆍ麝香ㆍ牛黃 各二錢, 桃仁 十四(箇麩炒). 右爲末, 入安息香膏和丸芡實大, 陰乾, 密器封固, 靜室安置, 人參湯硏下一丸. 《正傳》
DP	辟邪丹
SS	治衝惡邪祟怪疾, 及山谷間九尾狐精爲患. 人參ㆍ赤茯神ㆍ遠志ㆍ鬼箭羽ㆍ石菖蒲ㆍ白朮ㆍ蒼朮ㆍ當歸 各一兩, 桃奴 五錢, 雄黃ㆍ朱砂 各三錢, 牛黃ㆍ麝香 各一錢. 右爲末, 酒糊和丸龍眼大, 金箔爲衣, 每一丸, 臨臥, 以木香湯化下, 諸邪不敢近體. 更以絳囊盛五七丸, 懸床帳中尤妙. 《入門》
DP	殺鬼五邪丸
SS	治邪祟鬼魅. 鬼箭羽 二兩半, 丹砂(另硏)ㆍ雄黃(另硏)ㆍ龍骨ㆍ鬼臼(灸)ㆍ赤小豆 各一兩半, 桃仁 五十箇(另硏), 芫靑 三十箇(炒去翅足). 右爲末, 蠟熔化和丸彈子大, 絳囊盛一丸, 繫臂上, 又另用煉蜜和丸梧子大, 米飮呑下一丸至三丸. 《類聚》
DP	紫金錠
SS	治感鬼邪成鬼胎. 溫酒化下半錠至一錠. 方見解毒
SS	一女子爲邪魅所交, 腹中作痞, 服此藥, 隨下惡物, 其邪仍至, 又服半錠, 更燒三錠, 藥氣滿屋, 邪不復至. 《入門》
DP	蘇合香元
SS	治疰忤鬼氣, 一切邪祟, 及鬼魅, 狐狸等病. 方見氣門
SS	蠟紙裹一丸如彈子大, 當心帶之, 一切邪神不敢近. 又取二七丸浸一甁淸酒中, 時時溫服, 令微醺, 邪氣自絶. 《俗方》
DP	十疰丸
SS	治十種尸疰鬼氣. 雄黃ㆍ巴豆霜 各三兩, 人參ㆍ麥門冬ㆍ細辛ㆍ桔梗ㆍ附子(炮)ㆍ皂莢ㆍ川椒ㆍ甘草 各五錢. 右爲末, 蜜丸梧子大, 溫水下五丸. 《千金》
DP	八毒赤散
SS	治人染着神鬼, 謂之鬼疰病. 雄黃ㆍ礬石ㆍ朱砂ㆍ牧丹皮ㆍ附子(炮)ㆍ藜蘆ㆍ巴豆霜 各一兩, 蜈蚣(灸) 一條. 右爲末, 蜜丸小豆大, 冷水呑下十丸.
SS	卽李子豫八毒赤丸方也. 《綱目》
DP	太乙神精丹
SS	治客忤, 霍亂, 尸疰, 惡氣, 顚狂, 鬼語, 蠱毒, 妖魅, 溫瘧, 一切惡毒, 無所不治. 丹砂ㆍ曾靑ㆍ雌黃ㆍ雄黃ㆍ磁石 各四兩, 金牙 二兩半. 右六味內, 丹砂ㆍ雌黃ㆍ雄黃以釅醋浸, 曾靑以好酒浸, 以紙密封, 日中暴百日, 然後各硏如細粉, 以釅醋拌, 使乾濕得所, 納土釜中, 六一泥固濟, 安鐵脚環子上高一尺五寸, 以漸放火, 其火勿令近釜底, 至一伏時止, 候冷出之. 其藥精飛化凝着釜上, 五色者上, 三色者次, 一色者下, 但光明皎潔如雪最佳. 若飛不盡, 更着火如前. 以雞羽掃取, 棗膏和丸如黍粒, 平旦, 空腹服一丸, 漸加一丸, 以知爲度.
SS	舊不用磁石ㆍ金牙, 今加之.
SS	服此者, 五服內, 必吐利, 過則自定.
SS	初服如黍粒, 漸加一丸, 至如小豆大而止, 不得更大.
SS	若服藥悶亂, 煮木防己湯飮之卽定.
SS	若欲解殺藥, 喫爛煮肥猪肉.
SS	久瘧變腫垂死者, 服一丸卽吐差, 瘧母亦差.
SS	癥瘕ㆍ積聚服一丸, 以漿飮送下.
SS	諸卒死, 心下微煖者, 斡開口, 以漿飮調一刀圭服之.
SS	以絳囊盛九刀圭散, 繫男左女右臂上, 辟瘴疫時氣最妙. 《千金》
SS	作土釜法, 取兩箇瓦盆, 可受二斗許者, 以甘土塗其內令極乾.
SS	作六一泥法, 赤石脂ㆍ牡礪ㆍ滑石ㆍ黃礬ㆍ鹵土無則以鹽代之ㆍ蚯蚓屎 各二兩. 右以釅醋和甘土爲泥, 裹石脂等四種, 火煆一伏時取出, 與鹵土ㆍ蚯蚓屎, 同爲末, 醋和如稠粥用. 《千金》
SS	凡合此藥, 以四時旺相日, 天晴明, 齋戒沐浴合之. 《千金》
SS	予修合太乙神精丹一料, 家中一婦夢中鬼魘, 覺後心痛不可忍, 昏悶不省, 取三粒服之卽痛止, 神醒已無病矣. 後施於人, 無不應驗如神. 《本事》


CC	驗尸疰法
ZZ	凡尸疰病欲驗其眞, 以紙覆痛處, 燒病者頭髮, 令病人以簇紙上. 若是疰則髮粘着紙, 此疰氣引之也. 非疰則髮不着紙也. 《永類》


CC	禳法
ZZ	凡邪祟鬼疰, 宜用藥以禳之, 回春辟邪丹, 李子建殺鬼元皆可.
ZZ	蘇合香元, 浸酒服之, 又盛蠟紙, 當心胸帶之, 邪鬼不敢近. 方見氣門
ZZ	一女人感邪交通. 取雄黃末一兩, 松脂二兩熔化, 以虎爪攪爲丸彈子大, 焚之, 用焙籠令女坐於其上, 以被盖之, 只留頭耳, 不過三丸, 其邪自斷. 《壽域》
DP	回春辟邪丹
SS	虎頭骨 二兩, 朱砂ㆍ雄黃ㆍ鬼臼ㆍ蕪荑ㆍ鬼箭羽ㆍ藜蘆ㆍ雌黃 各一兩. 右爲末, 蜜丸彈子大, 囊盛一丸, 繫男左女右臂上. 又當病者戶內燒之, 一切邪鬼不敢近. 又療婦人與鬼交通者, 兼辟瘟疫. 《回春》
DP	李子建殺鬼元
SS	辟一切鬼魅魍魎, 及邪祟, 尸疰, 鬼疰. 每取一丸, 安床頭燒之. 方見瘟疫


CC	導引法
ZZ	定神叩齒三七遍, 輒咽氣二七遍. 如此三百通乃止. 二十日, 邪氣悉去, 百日, 伏尸皆去, 面體光澤. 《永類》


CC	單方
XX	凡三十一種.
DP	朱砂
SS	殺精魅, 邪惡鬼氣. 作末, 和溫水服一錢, 又常帶之辟邪氣. 《本草》
DP	雄黃
SS	殺精物, 惡鬼, 邪氣, 治尸疰, 辟百邪. 以一塊繫頭上, 妙. 又佩之, 鬼邪不敢近. 作末, 和溫水服一錢尤佳. 《本草》
DP	古鑑
SS	辟一切邪魅, 女人鬼交. 燒赤, 淬酒中飮之. 《本草》
DP	半天河水
SS	殺鬼精, 癲狂. 取與飮之, 勿令知. 《本草》
DP	代赭
SS	殺精物, 辟鬼魅. 常取帶之. 又作末和水服. 《本草》
DP	敗天公
SS	主鬼疰, 精魅. 燒灰爲末, 酒服之. 《本草》
DP	忍冬草
SS	主五尸疰病. 濃煎取汁, 日二三服. 《本草》
DP	靑蒿子
SS	治鬼氣, 尸疰. 取搗爲末, 酒服一錢. 《本草》
DP	艾實
SS	主百惡鬼, 邪氣. 取實, 和乾薑作末, 蜜丸梧子大, 飮下三十丸, 其邪鬼卽去. 《本草》
DP	鐵槌柄
SS	主鬼打, 及强鬼排突人, 致惡者. 和桃奴, 鬼箭爲末, 作丸服之. 《本草》
DP	安息香
SS	主邪氣, 魍魎, 鬼疰, 惡氣, 鬼胎. 取燒之, 又和酒服一錢. 《本草》
DP	衛矛
SS	主百邪, 鬼魅, 惡疰. 取燒之, 又煎湯服之. 《本草》
DP	無患子
SS	辟鬼邪, 惡氣. 取燒之, 又取中仁食之. 《本草》
DP	蠶退紙
SS	主發狂, 悲泣, 呻吟, 此爲邪祟. 取紙, 燒爲末, 酒服二錢. 《本草》
DP	穿山甲
SS	主五邪, 驚啼, 悲泣. 燒灰爲末, 每一錢. 酒水任下. 《本草》
DP	桃梟
SS	殺百鬼, 精物, 百毒不祥. 取爲末, 和溫酒服之. 《本草》
DP	烏鴉
SS	治鬼魅. 燒爲灰, 和酒服之. 《本草》
DP	桃仁
SS	主十疰, 五尸, 鬼邪病. 取五十枚, 去尖皮, 水煮取汁, 頓服之. 當吐, 不吐再服.
SS	又桃仁, 作粥常食之妙. 《本草》
DP	鷹肉
SS	主邪魅及野狐魅. 取肉, 灸食之. 又觜及爪, 燒爲末, 酒服尤妙. 《本草》
DP	鵲巢
SS	主癲狂, 鬼魅. 取多年者, 燒爲末, 和溫酒服之, 仍呼祟物名號. 《本草》
DP	鸛骨
SS	主五尸疰毒. 取脚骨, 及觜, 燒爲末, 和溫酒服之. 《本草》
DP	麝香
SS	辟惡氣, 殺鬼精物, 除百邪魅. 常帶身上妙. 又取少許, 和酒服. 《本草》
DP	羖羊角
SS	辟惡鬼, 邪魅, 及辟虎狼. 取燒之. 又燒作末, 和酒服, 下鬼胎. 《本草》
DP	鹿角
SS	主男女夢與鬼交. 取角屑一錢, 和酒服, 卽出鬼精. 《本草》
DP	牛屎
SS	辟邪惡氣. 取塗門戶, 又常燒之. 《本草》
DP	豹肉
SS	主鬼魅, 邪神. 煮食良, 取鼻煮服, 主狐魅. 《本草》
DP	虎肉
SS	辟三十六種精魅. 煮食之良.
SS	虎眼睛ㆍ虎頭骨ㆍ虎爪, 幷辟鬼邪. 常帶之, 或置左右. 《本草》
DP	狸肉
SS	主諸尸疰, 邪氣. 取肉, 作羹臛食之. 又取頭骨, 燒爲末, 酒服二錢妙. 家狸亦好. 《本草》
DP	狐肉
SS	主狐魅. 凡人染着狐狸精, 走巡山野, 或叉手有禮見人, 或於靜處獨語, 或裸形見人, 或祇揖無度, 或緊合口, 叉手坐, 禮度過常, 尿屎亂放, 取肉灸食. 或取腸肚, 作羹食之.
SS	又取狐狸皮鼻端黑處, 爲末, 酒調服最效.
SS	又狐頭ㆍ狐尾ㆍ狐屎, 燒之, 幷辟邪惡. 《本草》
DP	獺肝
SS	主五尸鬼疰相染. 一門悉患者, 取肝一具, 陰乾爲末, 水服一錢, 日再. 亦治鬼魅. 《本草》
DP	野猪黃
SS	主鬼疰, 邪氣. 取硏和水服之. 《本草》


CC	鍼灸法
ZZ	百邪所病, 鍼有十三穴. 一名鬼宮卽人中穴. ○ 二名鬼信在手大指爪甲下, 入肉二分. ○ 三名鬼壘在足大指爪甲下, 入肉二分. ○ 四名鬼心卽太淵穴. ○ 五名鬼路卽申脈穴. ○ 六名鬼枕在大椎入髮際一寸. ○ 七名鬼床在耳前髮際, 宛宛中, 耳垂下五分. ○ 八名鬼市卽承漿穴. ○ 九名鬼路卽勞宮穴. ○ 十名鬼堂卽上星穴. ○ 十一名鬼藏在陰下縫, 女人玉門頭. ○ 十二名鬼臣卽曲池穴. ○ 十三名鬼封在舌下縫, 針刺貫出舌上.
ZZ	又鬼邪發狂, 灸十指端去爪一分, 名曰鬼城. 《扁鵲》
ZZ	治鬼魅狐惑, 恍惚, 振噤, 以患人兩手大指, 相幷縛定, 用大艾炷, 於兩甲角及甲後肉四處騎縫, 着火灸之, 若一處不着火卽無效. 灸七壯, 病者哀告, 我自去, 神效. 此秦承祖灸鬼法也. 卽鬼哭穴. 《入門》
ZZ	五尸, 灸乳後三寸, 男左女右各二七壯. 又灸兩大拇指頭, 七壯. 《得效》
ZZ	一切疰, 先仰臥, 灸兩乳邊斜下三寸第三肋間, 隨年壯. 《得效》
ZZ	卒狂言鬼語, 以帶急合縛兩手大指, 便灸左右脇下對屈肋頭兩處各七壯. 須臾鬼自道姓名乞去, 徐徐問之, 乃解其縛. 《得效》
ZZ	卒中邪魅, 恍惚, 灸鼻下人中, 及兩手足大指爪甲本, 令艾炷, 半在爪上, 半在肉上各七壯. 不止十四壯. 《得效》
ZZ	卒狂鬼語, 鍼足大拇指爪甲下, 卽止. 《得效》
ZZ	狐魅, 兩手大指合縛, 灸合間, 三七壯. 當狐鳴卽差. 《得效》


BB	癰疽(上)


CC	癰疽發病之原
ZZ	榮氣不從, 逆於肉理, 乃生癰腫.
ZZ	腎移寒於肝, 癰腫少氣. 脾移寒於肝, 癰腫筋攣.
ZZ	諸癰腫, 筋攣骨痛, 此寒氣之腫, 八風之變也.
ZZ	膏粱之變, 足生大丁, 受如持虛. 《內經》
ZZ	帝曰, 癰疽何以別之. 岐伯曰, 榮衛稽留於經脈之中, 則血澁而不行, 不行則衛氣從之而不通, 壅遏而不得行故熱. 大熱不止, 熱勝則肉腐, 肉腐則爲膿, 然不能陷肌膚, 骨髓不爲焦枯, 五藏不爲傷, 故命曰癰.
ZZ	熱氣淳盛, 下陷肌膚, 筋髓枯, 內連五藏, 血氣竭, 筋骨良肉, 皆無餘, 故命曰疽. 《靈樞》
ZZ	六府不和, 則留結爲癰. 又云, 三陽發病, 下爲癰腫. 三陽, 乃足太陽膀胱經, 卽腦疽, 背癰, 臀癰之類, 是也. 《內經》
ZZ	癰疽, 因陰陽相滯而生, 盖氣陽也, 血陰也. 血行脈內, 氣行脈外, 周流不息. 寒濕搏之, 則凝滯而行遲, 火熱搏之, 則沸騰而行速. 氣得邪而鬱, 津液稠粘, 爲痰爲飮. 積久滲入脈中, 血爲之濁, 此陰滯陽而爲癰. 血得邪而鬱, 隧道阻隔, 或溢或結. 積久溢出脈外, 氣爲之亂, 此陽滯於陰而爲疽. 《丹心》
ZZ	癰者, 壅也. 疽者, 沮也. 血氣壅沮, 寒熱不散, 陰滯於陽則發癰, 陽滯於陰則發疽, 所發無定處也.
ZZ	六府蘊熱, 騰出於膚肉之間, 其發暴盛, 腫而光軟, 皮薄以澤, 侵展廣大者, 爲癰. 五藏蘊熱, 攻焮乎筋骨之內, 其發停蓄, 狀如㾦㿔, 皮厚以堅, 淡白焦枯者, 爲疽. 《直指》
ZZ	癰發於六府, 若燎原之火, 外潰肌肉. 疽發於五藏, 若陶室之隧, 內銷骨髓. 《入門》
ZZ	凡鬱抑傷心, 及久患消渴, 必發癰疽丁瘡, 宜愼之. 《俗方》


CC	癰疽欲發之候
ZZ	凡發熱憎寒, 頭痛惡心, 筋脈拘牽, 氣急煩悶, 或病渴多年, 是皆欲發癰疽之證也. 《直之》
ZZ	諸脈浮數, 應當發熱而反洒淅惡寒, 若有痛處, 當發其癰.
ZZ	脈微而遲, 反發熱, 弱而數, 反振寒, 當發癰腫.
ZZ	脈浮而數, 身體無熱, 形嘿嘿, 胸中微燥, 不知痛之所在, 此人當發癰. 《仲景》
ZZ	癰疽, 皆因氣鬱而成. 經云, 氣宿于經絡, 與血俱澁而不行, 壅結爲癰疽, 此言七情而成. 《三因》
ZZ	憤鬱不遂志欲之人, 多有此疾. 《精要》
ZZ	久患口乾, 必生癰疽, 忍冬茶常服最佳. 《俗方》


CC	癰疽名狀
ZZ	闊一寸至二寸爲癤, 二寸至五寸爲癰, 五寸至一尺爲疽, 一尺至二尺爲竟體疽.
ZZ	未潰, 色紫黑堅硬, 已潰, 深陷如巖爲癌. 男則多發於腹, 女則多發於乳也. 四畔生如牛脣黑硬爲瘭, 多見於手指之間, 或生於口齒肚臍. 其無頭面, 色淡紅爲痼, 大槪丁瘡惡類也. 《入門》
ZZ	徑一寸二寸爲癤, 三寸五寸腫圓赤爲癰, 八寸爲疽. 《得效》
ZZ	熱發於皮膚之間, 浮腫根小, 至大不過二三寸者, 癤也. 《東垣》
ZZ	瘍有頭小瘡也. 疹浮小癮疹也. 《河間》


CC	癰疽腫痛痒之因
ZZ	癰疽, 只是熱勝血. 《丹心》
ZZ	熱勝則腫. 註云, 熱勝則陽氣內鬱, 故洪腫暴作, 甚則榮氣逆於肉理, 聚爲癰膿. 《內經》
ZZ	癰疽之證, 皆能爲痛. 瘡先發爲腫, 氣血鬱積, 蒸肉爲膿, 故其痛多焉. 膿潰之後, 腫退皮寬, 痛必漸減而反痛者, 此爲虛也. 未潰而痛, 瀉之, 已潰而痛者, 補之. 其有穢氣所觸者, 宜和解, 風冷所逼者, 宜溫散. 《丹心》
ZZ	形傷則痛, 氣傷則腫, 腫痛幷作, 氣血俱傷. 癰疽不可不痛, 亦不可大痛. 《入門》
ZZ	皮膚微高起而堅厚, 或痛或痒謂之腫. 有因風寒而得, 則腫硬色白, 有因熱毒而得, 則焮腫色赤. 《東垣》
ZZ	凡痛ㆍ痒ㆍ瘡瘍ㆍ癰腫ㆍ疽ㆍ疹ㆍ瘤氣ㆍ結核ㆍ怫鬱甚者, 皆屬火熱. 盖人近於火, 微熱則痒, 熱甚則痛, 附近則灼而爲瘡, 皆火之用也.
ZZ	人之瘡腫, 皆由寒熱毒氣, 客於經絡, 使血澁而不通, 壅結成腫. 風邪內作, 卽無頭無根, 氣血相搏作者, 卽有頭有根, 壅結盛則爲膿矣. 瘡有痛痒, 痛則爲實, 痒則爲虛. 非謂虛爲寒也, 正謂熱之微甚也. 《河間》
ZZ	疽發深, 不痛者, 胃氣太虛必死, 盖肉多而不知痛也. 《丹心》


CC	癰疽輕重淺深之辨
ZZ	癰者, 其皮上薄以澤, 疽者, 上之皮夭以堅, 上如牛領之皮, 此其候也. 《靈樞》
ZZ	小按卽痛者, 病勢淺, 大按乃痛者, 病勢深, 此辨癰疽之法也. 《東垣》
ZZ	癰之邪淺, 其稽留壅遏, 獨在經脈之中, 而專攻乎外. 故初發時, 自表便發熱, 患處便如椀如盆, 高腫而痛甚. 縱欲下陷, 緣正氣內固不肯受, 故或便秘, 或發渴, 發逆以拒之. 是以骨髓終不焦枯, 五藏終不傷也.
ZZ	疽之邪深, 其稽留壅遏, 內連五藏, 而不專攻于外. 故身體或無熱, 患處或不腫痛, 甚者聲嘶氣脫, 眼黑眼小, 十指腫黑如墨, 多死也. 《綱目》
ZZ	凡癰疽惡核, 男以左邊爲重, 女以右邊爲重. 《直指》
ZZ	癰疽之證, 以有熱無熱, 爲死生妙訣. 盖陽證有熱, 則氣血行而生肌, 陰證無熱, 則氣血滯而不斂. 是以有實熱者, 易治, 虛寒者, 難治. 《入門》
ZZ	初發時, 身體便熱, 患處亦熱, 腫大而高, 多生疼痛, 破後肉色紅紫, 此爲外發, 雖大如盆椀必生. 初發時, 身體無熱, 患處亦不熱, 數日之間, 漸漸開大, 不腫不高不痛, 低陷而壞爛, 破後肉色紫黑, 此爲內發, 必死. 盖未發之前, 藏府已先潰爛矣. 《得效》
ZZ	癰疽, 腫高而軟者, 發於血脈, 腫下而堅者, 發於筋脈, 肉色不變者, 發於骨隨. 《東垣》


CC	定癰疽死之部分
ZZ	身有五部, 伏兎一穴名, 腓二腓者腨也, 背三, 五藏之兪四, 項五, 此五部有癰疽者死. 《靈樞》
ZZ	腦ㆍ鬚ㆍ鬢ㆍ頤四處, 亦爲癰疽必死之地. 《海藏》
ZZ	不可患癰者七處. 眼後虛處, ○ 頤接骨處, ○ 陰根上毛間胯與尻骨接處, ○ 耳門前後, 車骨接處, ○ 諸因小腹風水所成癰疽, ○ 頷骨下近耳後虛處, ○ 鼻骨中. 幷能害人, 惟眼後虛處, 最險. 《涓子》
ZZ	發腦ㆍ發鬢ㆍ發眉ㆍ發頤ㆍ發背, 謂之五發, 至險, 凡眼不見瘡皆惡. 《入門》
ZZ	發於喉舌頭面, 腦項肩背, 胸腹四肢大節, 女子妬乳, 數者爲險, 他處爲緩. 《直指》
ZZ	俗以癌ㆍ痼ㆍ瘭, 付於癰疽之列, 豈知瘭與癌ㆍ痼, 不過癰疽之一物乎. 《直指》
ZZ	背雖膀胱督脈所主, 然五藏皆系於背. 或醇酒厚味, 或鬱怒房勞, 以致水枯火炎, 痰凝氣滯, 與毒相搏, 隨處發生. 《入門》


CC	癰疽當分內外
ZZ	癰疽發於內者, 當審藏府. 如中府隱隱而痛者, 肺疽, 上肉微起者, 肺癰也. 巨闕屬心, 期門屬肝, 章門屬脾, 京門屬腎, 中脘屬胃, 天樞屬大腸, 關元屬小腸, 丹田屬三焦. 若有上證, 皆倣此辨之. 《靈樞》
ZZ	發於腔子之內者, 曰內疽, 曰肺癰ㆍ心癰ㆍ肝癰ㆍ腎癰ㆍ胃脘癰ㆍ腸癰.
ZZ	發於腔子之外者, 曰腦發ㆍ背發ㆍ鬢發ㆍ眉發ㆍ頤發ㆍ顋頷發ㆍ髭發ㆍ腋發ㆍ穿當發下部也ㆍ腿發ㆍ喉癰ㆍ臍癰ㆍ𩣔馬癰ㆍ囊癰ㆍ乳癰也. 《正傳》


CC	癰疽當分經絡
ZZ	肺癰, 手太陰經. 心癰, 手少陰經. 肝癰, 足厥陰經. 脾癰, 足太陰經. 腎癰, 足太陽經. 胃脘癰, 足陽明經. 腸癰, 手太陽經, 足陽明經. 腦癰, 督脈, 與足太陽經. 背癰, 中屬督脈, 左右足太陽經. 鬢癰, 手足少陽經. 眉癰, 手足太陽經, 與手足少陽經. 頤癰, 手足陽明經. 顋頷癰, 手陽明經. 髭癰, 手足陽明經. 腋癰, 手太陽經. 穿當癰, 督衝任三脈. 腿癰, 表, 足三陽經, 裏, 足三陰經. 喉癰, 任脈, 與足陽明經. 臍癰, 任脈, 與足陽明經. 乳癰, 內, 足陽明經, 外, 足少陽經, 乳頭, 足厥陰經. 𩣔馬癰, 足厥陰經. 囊癰, 足厥陰經. 《正傳》
ZZ	六陽經, 六陰經, 分布周身, 有多氣少血者, 有多血少氣者, 有氣血俱多者, 不可一槪論也. 何則諸經惟少陽厥陰經之生癰疽, 理宜預防, 以其多氣少血也. 其血本少, 肌肉難長, 瘡久未合, 必成危證. 苟不知此, 妄用驅毒利藥, 以伐其陰分之血, 禍不旋踵. 《丹心》


CC	癰疽脈
ZZ	數脈不時, 則生惡瘡也. 《仲景》
ZZ	癰疽浮數惡寒發熱, 若有痛處癰疽所發, 脈數發熱而疼者陽, 不數不熱不疼陰瘡. 發癰之脈弦洪相搏, 沈細而直肺肝俱數. 《脈訣》
ZZ	陰滯于陽則發癰, 陽滯于陰則發疽. 此二毒發無定處, 當以脈別之. 浮洪滑爲陽, 微沈緩濇爲陰. 《精義》
ZZ	脈數身無熱, 內有膿一作癰也. 一云, 腹無積聚, 身無熱, 脈數, 此爲腸中有膿. 《脈經》
ZZ	脈滑而數, 數則爲熱, 滑則爲實, 滑則主榮, 數則主衛, 榮衛相干, 則結爲癰, 熱之所過, 則爲膿也. 《脈經》
ZZ	瘡疽之人, 膿血大泄, 而脈滑大數者, 難治也. 凡瘻膿多, 或如淸泔, 脈滑大散, 而寒熱發渴者, 治之無功也. 《精義》
ZZ	患肺癰者, 咳唾膿血, 脈見洪滑, 治之難痊矣. 《精義》
ZZ	癰疽已決, 去其膿而煩疼尙未全退, 其脈洪麤, 又難爲力. 《直指》
ZZ	癰疽脈來滯澁, 但得和緩爲平, 若洪麤則銳毒不收, 鮮有濟也. 《直指》


CC	癰疽難治不治證
ZZ	凡癰疽初發, 腫硬而高者, 毒氣却淺, 其證屬陽, 雖急而易治. 若初發, 如粟粒如豆許, 與肉俱平, 或作赤色, 時覺痒痛, 愼勿爪破. 此乃爲疽, 其證屬陰, 毒氣內蓄, 勢雖緩而難治. 《仲景》
ZZ	始發便熱, 腫大作痛, 此爲外發, 雖大如盆, 百治百活. 自始發, 不熱不痛, 低陷而壞爛, 此爲內發, 難治必死. 《精要》
ZZ	癰者, 壅也. 爲陽, 屬六府, 易治. 疽者, 沮也. 爲陰, 屬五藏, 難治. 《入門》
ZZ	難治有六證. 兩臉紅似胚染, 心病深.
ZZ	得之久, 全不腫痛, 乃藏府受病深.
ZZ	病處硬如牛領皮, 又如石榴狀, 用藥不軟者, 病深.
ZZ	病人無時喜笑, 乃神氣奪, 病深.
ZZ	瘡口小, 內闊, 常出靑白膿汁, 不痛者, 內壞, 病深.
ZZ	貼膏藥後, 出鮮血黑血間雜血, 病深. 《得效》
ZZ	癰疽, 有實熱者, 易治, 虛寒有邪熱者, 難治. 《醫鑑》


CC	癰疽辨膿有無及淺深
ZZ	諸癰疽, 欲知有膿無膿, 以手掩腫上, 熱者爲有膿, 不熱者爲無膿. 《仲景》
ZZ	按而後痛者, 其膿深, 小按卽痛者, 其膿淺. 按之軟而卽復者, 有膿, 按之强而不復者, 無膿. 《得效》
ZZ	按之堅硬, 未有膿也. 按之半軟半硬, 已有膿也. 宜急破之. 半軟謂中央膿處, 半硬謂四方腫肉. 《精要》
ZZ	用手按之, 熱則有膿, 不熱則無膿. 重按乃痛, 膿之深也. 輕按卽痛, 膿之淺也. 按之不甚痛者, 未成膿也. 按之卽復者, 有膿也. 按之不復者, 無膿也. 非也, 必是水也. 《入門》
ZZ	以手掩上大熱者, 膿成自軟也. 若其上薄皮剝起者, 膿淺也. 其腫不甚熱者, 膿未成也. 若患瘰瀝結核, 寒熱發渴, 經久不消者, 其人面色萎黃, 被熱上蒸已成膿也. 《入門》
ZZ	血熱肉敗, 榮衛不行, 必將爲膿. 《內經》
ZZ	瘡瘍皆爲火熱而反腐出膿水者, 猶穀ㆍ肉ㆍ果ㆍ菜熱極腐爛而潰爲汚水也. 潰而腐爛, 水之化也. 熱勝血, 則爲膿也. 《河間》
ZZ	腫硬膿稠者爲實, 腫軟膿稀者爲虛, 敗膿不去, 加白芷, 不可用白朮. 盖白朮, 能生膿故也. 《醫鑑》


CC	癰疽發暈
ZZ	俗以腫痕所至爲暈, 非眞暈也. 暈生於瘡口之傍, 狀如紅暈, 二暈三暈尙可, 四暈五暈者死. 《入門》
ZZ	眞暈生於瘡口之傍, 如紅筋之狀, 纔見暈則非美證矣. 一暈二暈, 以之三暈, 尙可措手, 若四暈五暈, 是藏府蘊受銳毒, 斷斷難醫. 《直指》


CC	癰疽死證
ZZ	癰發於嗌中, 名曰猛疽. 不治, 化爲膿, 膿不瀉, 塞咽, 半日死.
ZZ	發於頸, 名夭疽. 其癰大而赤黑, 不急治, 則熱氣下入淵腋, 前傷任脈, 內熏肝肺, 十餘日而死.
ZZ	陽氣大發, 消腦溜項, 名曰腦爍. 痛如鍼刺, 煩心者, 死不可治.
ZZ	發於胸, 名曰井疽. 狀如大豆, 三四日起, 不早治, 下入腹不治, 七日死.
ZZ	發於膺, 名曰甘疽. 色靑, 狀如穀實瓜蔞, 常苦寒熱, 不急治, 十歲死, 死後出膿.
ZZ	發於尻, 名曰銳疽. 其狀赤堅大, 急治之, 不治, 三十日死.
ZZ	發於足上下, 名曰四淫. 其狀大癰, 不急治之, 百日死.
ZZ	發於足傍, 名曰厲疽. 其狀不大, 初從小指發, 急治之, 去其黑者. 黑不消, 輒益, 不治, 百日死.
ZZ	發於足指, 名曰脫疽. 其狀赤黑者, 死不治, 不赤黑者, 不死. 治之不衰, 急斬之, 否則死.
ZZ	諸癰疽之發於節而相應者, 不可治也. 發於陽者, 百日死, 發於陰者, 三十日死. 陽謂諸節之背, 陰謂諸節之膕郄間. 應者, 內發透外也. 《靈樞》


CC	癰疽善惡證
ZZ	癰疽破潰後善證有五, 惡證有九.
ZZ	動息自寧, 飮食知味, 一善也. ○ 便尿調勻, 二善也. ○ 神彩精明, 語聲淸朗, 三善也. ○ 膿淸腫消, 色鮮不臭, 四善也. ○ 體氣和平, 五善也.
ZZ	眼白睛黑而目緊小, 一惡也. ○ 不能飮食, 納藥而嘔, 食不知味, 二惡也. ○ 腹痛渴甚, 三惡也. ○ 肩背不便, 四肢沈重, 四惡也. ○ 聲嘶色脫, 脣鼻靑黑, 面目四肢浮腫, 五惡也. ○ 煩躁時嗽, 泄利無度, 小便如淋, 六惡也. 膿血大泄, 焮痛尤甚, 膿色敗臭氣不可近, 七惡也. ○ 喘麤短氣, 恍惚嗜臥, 八惡也. ○ 未潰先黑陷下, 面靑脣黑, 便汚者, 九惡也. 五善見三則吉, 九逆見六則危. 《精要》
ZZ	眼白睛黑眼小, 是一逆也. 納藥而嘔, 是二逆也. 腹痛渴甚, 是三逆也. 肩項中不便, 是四逆也. 聲嘶色脫, 是五逆也. 無此五者爲順. 《靈樞》
ZZ	更有氣噫痞塞, 咳嗽身冷, 自汗無時, 目瞪耳聾, 恍惚驚悸, 言語顚倒, 皆是惡證. 《精要》


CC	治癰疽大法
ZZ	初覺則散腫內消, 已潰則排膿斂毒, 膿盡則去腐內塞, 惡肉盡則生肌付痂, 此定則也. 《直指》
ZZ	癰之初發, 當以潔古法爲主. 表者散之, 裏者下之, 火以灸之, 藥以敷之. 膿未成者必消, 膿已成者速潰也.
ZZ	疽之初發, 當以涓子法爲主. 補塡藏府令實, 勿令下陷之邪蔓延. 外以火灸, 引邪透出, 便有穴歸着而不亂, 則可轉死回生, 變囟爲吉矣. 《綱目》
ZZ	內疏黃連湯ㆍ千金漏蘆湯, 主陽癰焮腫向外, 內托復煎散ㆍ淵然奪命丹, 治陰疽毒蘊于中. 《丹心》
ZZ	瘡瘍者, 火之屬, 須分內外. 若脈沈實, 當先疏其內, 以絶其源. 若脈浮大, 當先托裏, 恐邪氣入內. 有內外之中者, 邪氣至甚, 遏絶經絡, 故發癰腫, 治法大要, 須明托裏, 疏通, 行榮衛三法. 《易老》
ZZ	癰疽初發, 氣實者, 急服五香連翹湯ㆍ千金漏蘆湯, 年少壯實者, 可服五利大黃湯ㆍ化毒丹, 取通利一二行. 若膿成敗潰, 宜服五香湯ㆍ托裏散. 《精義》
ZZ	外證宜表散, 宜黃連消毒散ㆍ內托羌活湯. 內證宜疏導, 宜內疏黃連湯ㆍ仙方活命飮. 輕者, 淸熱消毒飮. 若發表攻裏兼行, 宜防風通聖散方見風門ㆍ五香連翹湯. 《入門》
ZZ	血得溫則流行, 氣得溫則和暢, 服餌貼付, 藥用和平. 《直指》
ZZ	大凡癰疽, 惟藉有熱則發, 熱則氣血行, 冷則氣血滯, 遇有熱者, 切不可退熱. 但用溫藥, 以微涼少濟之. 《直指》
DP	內疏黃連湯
SS	治癰疽, 脈洪一作沈實, 發熱煩躁, 藏府秘澁, 當先通利, 宜用此. 大黃 二錢, 連翹ㆍ赤芍藥 各一錢半, 黃連ㆍ黃芩ㆍ當歸ㆍ梔子ㆍ檳榔 各一錢, 木香ㆍ薄荷ㆍ桔梗ㆍ甘草 各五分. 右剉, 作一貼, 水煎服, 以通利爲度. 《丹心》
DP	千金漏蘆湯
SS	治癰疽發背, 熱毒惡腫. 大黃 二錢, 漏蘆ㆍ連翹ㆍ麻黃ㆍ升麻ㆍ赤芍藥ㆍ黃芩ㆍ枳殼ㆍ白斂ㆍ白芨ㆍ甘草 各八分. 右剉, 作一貼, 水煎服, 以通利爲度. 《回春》
DP	內托復煎散
SS	治陰疽蘊結於內, 恐侵藏府, 須內托以救其裏, 使榮衛俱行, 邪氣不令內侵. 蒼朮 八兩, 防風 一兩, 地骨皮ㆍ黃芩ㆍ赤茯苓ㆍ赤芍藥ㆍ人參ㆍ黃芪ㆍ白朮ㆍ桂皮ㆍ當歸ㆍ防己ㆍ甘草 各五錢. 右剉, 先將蒼朮, 水五升煎至三升, 去朮, 入諸藥, 再煎至三四盞, 作三四次, 終日飮之. 又煎蒼朮滓如前, 再煎諸藥滓, 服之. 《正傳》
DP	淵然眞人奪命丹
SS	專治一切發背, 陰疽, 丁瘡, 惡瘡, 無名腫毒. 服之便起發有頭, 不痛者, 服之便痛, 已成者, 服之立愈, 此乃惡證藥中至寶也. 雄黃 三錢, 蟾酥乾則酒化ㆍ乳香ㆍ沒藥ㆍ銅綠 各二錢, 血竭ㆍ膽礬ㆍ寒水石 各一錢, 輕粉ㆍ麝香ㆍ龍腦 各半錢, 蝸牛 二十一箇(連穀), 用蜈蚣 一條(酒灸). 右爲末, 蝸牛硏作泥, 和丸菉豆大. 若丸不就, 以酒煮麪糊和爲丸, 朱砂末二錢爲衣. 每服只二丸, 先以葱白三寸, 病人嚼爛吐在手心, 男左女右, 將藥丸在葱內, 以熱酒三四盞送下, 衣服盖覆, 約人行五里久. 再以熱酒數盃助藥力, 發熱汗大出爲度. 如無汗, 再服二丸. 《丹心》
SS	一名飛龍奪命丹. 《醫鑑》
DP	五香連翹湯
SS	治癰疽, 瘡癤, 瘰癧, 結核, 一切毒腫. 大黃 一錢, 連翹ㆍ射干ㆍ獨活ㆍ升麻ㆍ桑寄生ㆍ沈香ㆍ藿香ㆍ木香ㆍ丁香ㆍ甘草 各七分, 麝香 三分. 右剉, 作一貼, 水煎服, 以利爲度. 《丹心》
DP	五利大黃湯
SS	治年少壯患癰疽, 氣血盛多, 二便秘澁. 大黃(煨) 二錢, 黃芩ㆍ升麻ㆍ梔子ㆍ芒硝 各一錢二分. 右剉, 作一貼, 水煎服, 以利爲度. 《精義》
DP	化毒丹
SS	治百種惡瘡毒腫, 初覺宜服. 草烏(醋浸炮)ㆍ浮石(燒赤醋淬七次另硏) 各一兩, 乳香ㆍ沒藥 各五錢(另硏), 巴豆(去皮)四十九箇(另硏). 右末, 醋麪糊和丸如豌豆大, 冷酒下五丸, 或七丸, 以利爲度. 《精義》
DP	托裏散
SS	治癰疽潰後久未收斂, 以此補托. 人參ㆍ黃芪 各二錢, 白朮ㆍ陳皮ㆍ當歸ㆍ熟地黃ㆍ白茯苓ㆍ白芍藥 各一錢半, 甘草一錢. 右剉, 作一貼, 水煎服. 《入門》
DP	黃連消毒散
SS	治癰疽發腦發背, 腫毒焮發, 麻木不痛, 宜先灸之, 服此藥. 黃連ㆍ羌活 各一錢二分, 黃芩ㆍ黃柏ㆍ藁本ㆍ防己ㆍ桔梗 各七分, 生地黃ㆍ知母ㆍ獨活ㆍ防風ㆍ連翹ㆍ當歸尾 各六分, 人參ㆍ甘草 各五分, 蘇木ㆍ陳皮ㆍ澤瀉ㆍ黃芪 各四分. 右剉, 作一貼, 水煎服. 《入門》
SS	元好問嗜酒, 腦下項上出小瘡, 不痛痒, 四日後, 腦項麻木, 腫勢外散, 熱毒焮發, 夜不得寐, 邀東垣治之. 先灸艾百壯, 始覺痛, 次製此藥, 服之而愈. 一名黃連消毒飮. 《東垣》
DP	內托羌活湯
SS	治足太陽經分, 尻臀發癰疽, 堅硬腫痛. 羌活ㆍ黃柏(酒製) 各二錢, 黃芪 一錢半, 防風ㆍ藁本ㆍ當歸尾 各一錢, 連翹ㆍ蒼朮ㆍ陳皮ㆍ甘草 各五分, 肉桂 三分. 右剉, 作一貼, 水二盞, 酒一盞, 同煎服. 《東垣》
DP	仙方活命飮
SS	治一切癰疽毒腫, 未成者內消, 已成者卽潰, 排膿, 止痛, 消毒之聖藥也. 大黃 五錢, 金銀花 三錢, 當歸尾ㆍ皂角刺ㆍ陳皮 各一錢半, 乳香ㆍ貝母ㆍ天花粉ㆍ白芷ㆍ赤芍藥ㆍ甘草節 各一錢, 防風 七分, 沒藥 五分, 穿山甲 三片(燒另硏). 右剉, 作一貼, 用好酒入瓦罐封口煎熟, 隨瘡上下, 飮之. 服後再飮酒二三盃, 側臥而睡, 忌酸物鐵器.
SS	如在背, 皂角刺爲君, 在腹, 白芷爲君, 在四肢, 金銀花爲君. 《入門》
DP	淸熱消毒飮
SS	治癰疽陽證, 腫痛熱渴. 金銀花 二錢, 赤芍藥ㆍ生地黃ㆍ川芎 各一錢半, 當歸ㆍ黃連ㆍ山梔ㆍ連翹ㆍ甘草 各一錢. 右剉, 作一貼, 水煎服. 《入門》


CC	癰疽內托法
ZZ	癰疽因積毒在藏府, 當先助胃壯氣, 使根本堅固, 而以行經活血藥爲佐, 參以經絡時令, 使毒氣外發. 施治之早, 可以內消, 此內托之意也. 《正傳》
ZZ	一切瘡腫, 始覺患起高腫, 五七日忽平陷者, 是內攻之候, 急以內托散, 及內補湯藥, 補塡藏府令實. 最怕透膜. 膜穿, 十無一生矣. 《劉涓子》
ZZ	癰疽初生一二日, 便覺脈沈細而煩悶, 邪毒猛暴, 恍惚不寧, 外證深沈者, 當用托裏散方見上ㆍ內托散. 《精義》
ZZ	癰疽焮于外, 根盤不深, 形證在表, 其脈多浮, 非氣盛則必侵于內. 急須內托, 宜復煎散方見上, 除濕散鬱, 使胃氣和平, 榮衛俱行, 則邪氣不能內侵也. 《河間》
ZZ	托裏, 宜用十宣散ㆍ加味十奇散ㆍ千金內消散ㆍ托裏消毒散ㆍ千金托裏散ㆍ芎歸托裏散ㆍ內托千金散ㆍ仙傳化毒湯ㆍ托裏黃芪湯ㆍ托裏茯苓湯ㆍ穿山甲散ㆍ秘方奪命散.
ZZ	癰疽經久不差, 氣血漸衰, 膿汁淸稀, 瘡口不合, 外證不明, 幷宜托裏. 膿未成者, 使膿速成, 膿已潰者, 使新肉早生. 血氣虛者補之, 陰陽不和者調之. 大抵托裏之法, 使瘡無變壞之證矣. 《精義》
DP	十宣散
SS	治一切癰疽瘡癤, 已成者速潰, 未成者速散, 敗膿自出, 惡肉自去, 止痛, 排膿, 生肌, 其效如神. 人參ㆍ黃芪(鹽水浸蒸焙)ㆍ當歸(酒洗)ㆍ厚朴(薑製)ㆍ桔梗ㆍ肉桂ㆍ川芎ㆍ防風ㆍ白芷ㆍ甘草 各等分, 爲末, 每三錢, 溫酒調服. 不飮酒者, 木香湯調下. 《精要》
SS	一名千金內托散. 《醫鑑》
SS	一名排膿內補散, 一名護壁都尉, 服之, 去舊生新. 《得效》
SS	冬寒宜用, 夏月內托復煎散爲佳. 《入門》
DP	內托散
SS	治癰疽潰後內虛, 或氣弱人生瘡, 卽上十宣散, 加白芍藥一味也. 《精義》
DP	加味十奇散
SS	治癰疽已成未成, 服之內消. 或年衰氣弱者, 尤宜. 當歸ㆍ肉桂ㆍ人參ㆍ黃芪ㆍ川芎ㆍ白芷ㆍ防風ㆍ桔梗ㆍ厚朴ㆍ甘草ㆍ乳香ㆍ沒藥 各等分. 右爲末, 每三錢, 溫酒調服, 不飮酒, 麥門冬湯調下.
SS	一名固壘元帥, 卽上十宣散, 加乳香ㆍ沒藥二味也. 《得效》
DP	升陽益胃散
SS	治腦疽, 背癰, 一切惡瘡, 能內托. 連翹 二錢, 羌活ㆍ藁本ㆍ黃芪(灸)ㆍ甘草 各一錢半, 知母ㆍ生地黃ㆍ黃芩ㆍ桔梗ㆍ(生)甘草 各一錢, 澤瀉 七分, 獨活ㆍ防風ㆍ黃連ㆍ黃柏ㆍ人參ㆍ陳皮ㆍ當歸梢ㆍ蘇木ㆍ(酒)防己 各五分. 右剉, 作二貼, 每一貼, 水二大盞浸半日, 煎至一盞, 滴酒數十點去滓, 臨臥溫服, 忌飮水三日內. 服之立消, 作膿者, 立潰. 此方, 陽藥七分, 陰藥三分, 勝十宣散.
SS	一名復煎散, 或加乳香ㆍ沒藥 各一錢, 尤妙. 《東垣》
SS	此方, 與黃連消毒散, 略同. 《東垣》
DP	千金內消散
SS	治癰疽, 及腸癰, 肚癰, 便毒, 初起卽消, 已腫卽潰, 血從大便中出. 大黃 三錢, 金銀花 二錢, 當歸尾(酒洗) 一錢半, 赤芍藥ㆍ白芷ㆍ木鱉子(去殼)ㆍ沒藥ㆍ乳香ㆍ皂角刺ㆍ白殭蠶ㆍ瓜蔞仁ㆍ天花粉 各一錢, 甘草節 五分, 穿山甲 三大片, 蛤粉(炒). 右剉, 作一貼, 酒水相半煎服. 《醫鑑》
SS	此方, 與仙方活命飮, 略同. 《醫鑑》
DP	托裏消毒散
SS	凡癰疽服此, 則未成卽消, 已成卽潰. 能壯氣血, 使毒氣不致內攻, 肌肉易生. 金銀花ㆍ陳皮 各三錢, 黃芪(鹽水炒)ㆍ天花粉 各二錢, 防風ㆍ當歸ㆍ川芎ㆍ白芷ㆍ桔梗ㆍ厚朴ㆍ穿山甲(炒焦)ㆍ皂角刺(炒) 各一錢. 右剉, 作二貼, 每一貼, 酒水相半煎服, 病在下, 只用水煎. 《醫鑑》
DP	內托千金散
SS	治一切癰疽惡瘡, 能內托. 金銀花ㆍ人參ㆍ黃芪ㆍ赤芍藥ㆍ當歸ㆍ川芎ㆍ瓜蔞根ㆍ白芷ㆍ桂皮ㆍ桔梗ㆍ防風ㆍ甘草 各一錢. 右剉, 作一貼, 水煎去滓, 入酒半盞調服, 日三服. 後瘡口有黑血出, 或遍身汗出, 是藥之功效也. 《丹心》
DP	仙傳化毒湯
SS	治癰疽發背, 乳癰, 一切無名腫毒, 未成立消, 已成立潰. 金銀花ㆍ天花粉 各一錢二分, 防風ㆍ黃芩ㆍ甘草節ㆍ白芍藥ㆍ赤茯苓ㆍ貝母ㆍ連翹ㆍ白芷 各一錢, 半夏 七分, 乳香ㆍ沒藥 各五分. 右剉, 作一貼, 酒水相半煎服. 《回春》
DP	托裏黃芪湯
SS	治癰疽潰後, 膿多出, 內虛. 人參ㆍ黃芪ㆍ當歸ㆍ桂皮ㆍ白茯苓ㆍ遠志ㆍ麥門冬ㆍ五味子 各一錢. 右麤末, 水煎服, 或煎湯服. 《精義》
DP	托裏茯苓湯
SS	治同上. 白茯苓ㆍ黃芪ㆍ當歸 各一錢二分, 白芍藥ㆍ防風ㆍ桔梗ㆍ五味子ㆍ川芎ㆍ麥門冬ㆍ桂皮ㆍ熟地黃ㆍ甘草 各七分. 右剉, 作一貼, 水煎服. 《精義》
DP	穿山甲散
SS	治癰疽, 托毒排膿, 及五毒附骨在藏府, 托裏出毒氣, 止痛內消. 蜂房 一兩, 蛇退ㆍ穿山甲ㆍ油髮(灰) 各二錢半. 右爲末, 每服二錢, 入乳香末半錢, 煖酒調下. 《直指》
DP	秘方奪命散
SS	治一切癰疽, 無名惡瘡, 能內托令自消. 天花粉 二錢, 穿山甲ㆍ蛤粉(炒)ㆍ赤芍藥ㆍ甘草節 各一錢, 防風ㆍ白芷ㆍ皂角刺ㆍ金銀花ㆍ陳皮 各七分, 當歸尾ㆍ貝母ㆍ乳香 各五分. 右剉, 作一貼, 好酒一大碗煎服. 《丹心》


CC	陰疽起發法
ZZ	凡背發大瘡, 惟發熱則謂之背, 若不發熱皆癤也. 其有陰證於五藏內發者, 却又沈晦無熱. 《直指》
ZZ	疽者, 上之皮夭以堅, 如牛領之皮. 《靈樞》
ZZ	癰疽陰證, 頭平向內沈, 黯不痛, 渾身及患處不熱, 宜服當歸酒, 以排膿, 內補散卽十宣散, 加味不換金正氣散方見下爲佐, 兼以米餔, 猪蹄, 膂肉爲養. 蕎麥麪能發起, 可煮食之. 如更不起發, 可用穿山甲(頭切片, 蘸醋焦炒)ㆍ生人牙(煆) 各二錢半. 右爲末, 分兩貼, 用辣桂ㆍ當歸ㆍ麻黃, 煎酒調服, 外取薑汁和麪, 厚塗患處. 《直指》
ZZ	陰疽, 宜服仙方活命飮ㆍ秘方奪命散ㆍ仙傳化毒湯三方見上ㆍ雞血散ㆍ狗寶丸ㆍ賽命丹, 外用四虎散付之.
DP	當歸酒
SS	治陰疽. 辣桂 五錢, 當歸 四錢, 木香ㆍ白芷 各二錢. 右剉, 分二貼, 每取一貼, 酒煎去滓, 入乳香末半錢調服. 《直指》
DP	雞血散
SS	治癰疽陰證. 赤雄雞剪去冠尖少許, 倒提滴血瘡上, 血盡再換. 不過五六雞, 痛止毒消, 其瘡自愈. 內以人參六兩, 分六貼, 盡日煎服. 《入門》
DP	狗寶丸
SS	專治癰疽發背, 附骨, 諸般惡腫. 將發時, 先覺口中煩渴, 四肢沈重, 遍身壯熱, 乃其候也. 此藥主之. 粉霜ㆍ黃蠟 各三兩, 䃃砂 五錢, 蟾酥ㆍ輕粉ㆍ雄黃ㆍ狗寶癩狗腹中得之ㆍ乳香ㆍ烏金石卽石炭ㆍ沒藥 各一錢, 麝香 一分, 金頭蜈蚣 七條, 黑狗膽(臘月者) 一箇, 鯉魚膽(臘月者) 一箇, (初男)乳 一合. 右爲末, 先將乳汁蠟放在罐內, 慢火化開, 次將各藥末和成劑, 丸如菉豆大, 每三丸至五丸, 用白丁香七箇硏爛, 和新汲水送下. 少頃, 以熱葱白粥投之, 衣被盖定, 汗出爲效. 如無此藥, 以淵然眞人奪命丹方見上代之. 《丹心》
SS	一名寸金丹ㆍ二名返魂丹ㆍ三名再生丸ㆍ四名追命丹ㆍ五名延壽丹ㆍ六名來甦丸ㆍ七名知命丸ㆍ八名得道丸. 若有瘡身未爛, 服三丸則便活. 如噤口, 斡開牙關, 硏下三丸, 立生, 非人勿示. 《精義》
DP	賽命丹
SS	治癰疽發背, 疔瘡, 乳癰, 魚口, 便毒, 一切無名腫毒, 賽飛龍奪命丹方見下. 蟾酥ㆍ朱砂ㆍ雄黃ㆍ膽礬ㆍ血竭ㆍ乳香ㆍ沒藥 各三錢, 蜈蚣ㆍ麝香 各五分, 細辛ㆍ全蝎ㆍ蟬退ㆍ穿山甲ㆍ白殭蠶ㆍ猪牙皂角 各六錢, 白礬(以信石少許同枯去信石)ㆍ片腦 各五分. 右爲末, 端午日, 以酒糊和丸菉豆大, 每三丸, 以葱酒一小鍾呑下, 被盖出汗. 或吐, 或不汗, 再服白粥調理. 《入門》
DP	四虎散
SS	治癰疽腫硬, 如牛領皮, 按之方痛. 大南星ㆍ草烏ㆍ半夏(生)ㆍ狼毒 各等分. 右爲末, 醋蜜調付, 留頭出毒氣. 《直指》


CC	癰疽五發證
ZZ	發腦ㆍ發鬢ㆍ發眉ㆍ發頤ㆍ發背, 是爲五發, 至險. 其證皆令人頭痛, 惡心, 寒熱, 氣急, 拘攣, 宜五香散ㆍ五香湯. 《直指》
ZZ	正腦上一處起, 爲腦癰, 及腦疽, 腦鑠, 幷在大椎骨上入髮際生.
ZZ	腦癰皮起, 易得破穴, 急破出膿不害.
ZZ	腦疽, 皮厚難得破穴, 須急發內毒, 使破穴方可.
ZZ	腦鑠, 初起如橫木, 色靑黑, 如靴皮大硬, 不見膿, 難愈.
ZZ	左右鬢生癰疽, 是爲鬢發, 亦危篤. 左右額角及太陽穴生皆同.
ZZ	左右眉稜發爲發眉, 亦重.
ZZ	鼻下人中及下頤發爲發頤, 亦曰發髭, 亦害人.
ZZ	背後五藏兪分生癰疽, 是爲發背, 最重. 《涓子》
ZZ	究其病源, 有風, 有氣, 有食, 有藥毒, 有勞損卽房勞. 風則多痒, 氣則多痛, 食則發寒熱, 藥毒則堅硬, 勞損則瘦弱. 風氣食三種易療, 宜二香散. 藥毒勞損二者, 難醫. 《直指》
ZZ	外因四氣, 宜服黃甘散ㆍ連翹敗毒散ㆍ蒼朮復煎散方見上.
ZZ	內因七情, 宜遠志酒ㆍ獨勝散.
ZZ	不內外因, 藥毒房勞, 宜國老膏ㆍ槐花酒.
ZZ	金石藥毒之發, 則堅硬如石, 不痛. 宜甘豆湯方見解毒ㆍ蠟礬元.
ZZ	虛勞瘦弱, 榮衛否澁, 患處重着如負石, 不可用香燥疏泄之藥. 宜腎氣丸方見虛勞ㆍ托裏散方見上. 《丹心》
ZZ	五發證, 焮腫作痛, 煩渴引冷. 宜黃連消毒散方見上ㆍ當歸羌活湯ㆍ淸熱消毒飮方見上.
ZZ	若腫痛口渴, 好飮熱湯, 爲腎虛陽火熾. 宜托裏消毒散方見上ㆍ托裏益氣湯ㆍ腎氣丸.
ZZ	若色黯不潰不斂, 爲陰精消涸. 名腦爍不治.
ZZ	發鬢因怒火, 宜柴胡淸肝湯. 鬱怒者, 十六味流氣飮方見氣門, 甚者, 仙方活命飮方見上. 《入門》
ZZ	發頤最險. 毒氣灌注頭面, 腫大可畏, 牙齒亦脫, 宜內疏黃連湯ㆍ千金漏蘆湯二方見上. 《入門》
ZZ	通用玄靈散. 《活心》
DP	五香散
SS	治陰陽之氣鬱結不消, 結核腫痛, 或似癰癤, 使人寒熱頭痛. 木香ㆍ丁香ㆍ沈香ㆍ乳香ㆍ麝香 各等分, 爲麤末, 每取三錢, 水煎服.
SS	一方, 無麝香, 有藿香. 《局方》
DP	五香湯
SS	凡癰疽, 因血凝氣滯而生, 氣血聞香則行, 故宜用此, 透達經絡. 木香ㆍ沈香ㆍ丁香ㆍ乳香ㆍ麝香ㆍ甘草 各五分, 人參ㆍ黃芪ㆍ犀角屑 各一錢. 右剉, 作一貼, 水煎服, 或爲末, 點服. 《綱目》
DP	二香散
SS	治癰疽, 因風氣食三證而生, 通用此, 調暢胃氣. 益智仁ㆍ縮砂仁 各三錢, 木香ㆍ藿香ㆍ白豆蔲ㆍ白茯苓ㆍ半夏麴ㆍ厚朴ㆍ陳皮ㆍ蒼朮ㆍ甘草 各一錢半, 丁香 七分半. 右爲麤末, 每服三錢, 薑五片, 棗二枚, 同水煎服. 《直指》
DP	黃甘散
SS	治外因四氣, 生癰疽. 大黃(半生半熟)ㆍ甘草節 各等分. 右爲末, 每二錢, 空心, 酒調服, 以利爲度. 《丹心》
DP	連翹敗毒散
SS	治癰疽初發, 憎寒壯熱, 甚者頭痛拘急, 狀似傷寒. 四五日前, 二三服, 輕者自消. 若不消, 宜服仙方活命飮. 羌活ㆍ獨活ㆍ柴胡ㆍ前胡ㆍ桔梗ㆍ川芎ㆍ赤茯苓ㆍ金銀花ㆍ枳殼ㆍ連翹ㆍ防風ㆍ荊芥ㆍ薄荷ㆍ甘草 各七分. 右剉, 作一貼, 入薑三片, 水煎服. 《醫鑑》
DP	遠志酒
SS	治七情內鬱, 成癰疽. 遠志(泔浸去心). 爲末, 溫酒一盞, 調末三錢, 澄淸取飮, 以滓傅患處.
SS	有死血陰毒在中則不痛, 而傅此卽痛.
SS	有七情內鬱, 則痛不可忍, 而傅此卽不痛.
SS	或蘊熱內蓄, 則手不可近, 傅此必淸涼. 《三因》
DP	獨勝散
SS	治癰疽結硬, 聚毒作痛. 盖此疾多因怒氣得之, 宜服此. 香附子杵去皮毛凈, 薑汁浸一宿, 曬乾爲末, 每二錢, 白湯調下, 或甘草, 紫蘇葉煎湯調下. 數服腫硬自消, 有膿卽出. 《精要》
DP	國老膏
SS	治癰疽, 能消腫逐毒, 使不內攻. 大甘草二斤槌碎, 河水浸一宿, 揉令漿汁濃, 盡去筋滓, 用絹濾過, 以銀石器慢火熬成膏, 分六次, 溫酒或白湯調下, 能疏導惡毒. 《綱目》
DP	槐花酒
SS	治百種瘡毒, 初覺五發癰疽, 雖有大勢, 服此卽退. 槐花 四兩(炒香), 入淸酒二椀, 煎數沸, 去滓, 盡服卽消. 若未消, 再進一服. 《入門》
DP	蠟礬丸
SS	治癰疽發背, 瘰癧, 瘻瘡, 惡瘡, 衛護內膜, 驅解諸毒, 自然內消. 如因藥毒發疽, 非此莫治. 黃蠟 二兩, 入明白礬末四兩, 衆手和勻作丸梧子大, 每三十丸, 溫酒或熟水下, 日二服. 內疽, 腸癰尤妙. 《入門》
DP	當歸羌活湯
SS	治五發癰疽, 膏粱熱鬱者, 最宜. 當歸ㆍ黃芩ㆍ黃連(幷酒製) 各一錢半, (酒)黃柏ㆍ連翹ㆍ防風ㆍ羌活ㆍ梔子ㆍ甘草 各七分, 獨活ㆍ藁本 各五分, 澤瀉 三分. 右剉, 作一貼, 水浸半日, 入酒一匙煎熱服. 日二次, 三日盡六服, 却將藥淸汁, 調下木香ㆍ檳榔末各一錢. 《入門》
DP	托裏益氣湯
SS	治癰疽肉色不變, 或潰而不斂, 一切虛證. 白朮 二錢, 人參ㆍ白茯苓ㆍ貝母ㆍ陳皮ㆍ香附子ㆍ白芍藥ㆍ熟地黃ㆍ當歸 各一錢, 桔梗ㆍ甘草 各五分. 右剉, 作一貼, 水煎服. 《入門》
DP	柴胡淸肝湯
SS	治鬢疽, 及肝膽三焦風熱怒火, 以致耳項胸乳脇肋腫痛, 寒熱. 柴胡 二錢, 梔子 一錢半, 黃芩ㆍ人參ㆍ川芎ㆍ靑皮 各一錢, 連翹ㆍ桔梗 各八分, 甘草 五分. 右剉, 作一貼, 水煎服. 《入門》
DP	玄靈散
SS	治五發癰疽, 及諸般疔腫ㆍ魚臍ㆍ惡瘡ㆍ腫毒. 稀薟草 一兩, 繭 七箇(燒灰), 乳香 二錢. 右爲末, 每取二錢, 好熱酒調服, 連進三貼, 得汗爲效. 《活心》


CC	癰疽作穴出膿法
ZZ	癰疽已作膿, 而頭不破, 膿不得出, 宜用替鍼丸ㆍ透膿散ㆍ麝香散ㆍ涌泉膏ㆍ射膿丸ㆍ打膿散ㆍ隔皮取膿法.
ZZ	鍼後閉合脹痛, 宜追毒餠.
ZZ	破穴入毒水作痛, 宜去水膏.
ZZ	凡癰疽膿成未破, 於上薄皮剝起者, 卽當用破頭代鍼之劑, 安其上, 膿出之後, 乃用搜膿化毒之藥, 取效如神矣. 《精義》
DP	替鍼丸
SS	治癰疽膿成未破, 或膿出不快. 先以石灰五升, 爐灰三升, 水五升淋取汁, 入鍋內熬至三五升, 瓦器盛貯, 臨用時, 以小盞盛取半盞濃汁, 却用皮紙貼盞中濃汁面上安定, 然後取糯米十四粒, 放在紙上, 經一宿取用. 白丁香ㆍ䃃砂ㆍ沒藥ㆍ乳香 各一字. 右細末, 入糯米硏勻丸如麥粒大, 每用一粒, 用津貼瘡頭, 卽破膿出. 若膿滯不快, 則取一粒, 納瘡口, 使膿不滯, 好肉易生. 《精要》
DP	替鍼丸
SS	治同上. 白丁香 二十粒, 䃃砂ㆍ沒藥ㆍ陳倉米 各一字. 右硏勻, 以米飯和丸粟米大, 貼瘡上, 卽潰膿出. 《三因》
DP	透膿散
SS	治諸癰瘡及附骨疽不潰者, 不用鍼刀, 一服, 卽破出膿, 取出. 蛾繭殼燒存性, 好酒調下, 一時許便出瘡口. 服一枚出一口, 服兩枚出兩口, 神效. 《入門》
DP	麝香散
SS	治癰疽已結, 而頭不破. 白丁香(硏) 一錢, 斑猫(去頭足翅) 一錢半, 龍腦ㆍ麝香 各少許. 右爲末, 醋調少許, 點瘡頭上立破, 急以黃連湯洗去之. 《直指》
DP	涌泉膏
SS	治癰疽軟而瘡頭不破, 或已破而瘡頭腫結無膿者. 斑猫去毒焙. 右爲末, 硏和蒜膏如小豆許, 點在膏藥中, 準瘡口處貼之, 少頃膿出, 卽去藥. 《直指》
DP	射膿丸
SS	白礬(灰) 一錢, 黃丹 一字, 砒礵 五分. 右爲末, 麪糊和撚作錠子, 粘在瘡頭上, 膿自潰出. 《入門》
DP	打膿散
SS	治癰疽不放膿出. 大黃 五錢, 芒硝 一錢半, 金銀花ㆍ黃芩ㆍ黃連ㆍ黃柏ㆍ當歸尾 各五分, 甘草節ㆍ穿山甲(焦) 各三分半, 木鱉子(虛者) 三箇, 實者五箇. 右剉, 作一貼, 水煎五更服, 大便見膿, 小便見血爲效. 《入門》
DP	隔皮取膿法
SS	驢蹄肉(焙)ㆍ蕎麥粉(炒) 各一兩, 白鹽 五錢, 草烏 四錢. 右爲末, 水調作餠, 慢火灸微黃色, 去火毒, 爲末, 醋調成膏, 攤厚紙上, 貼患處, 水自毛孔而出, 其腫自退. 諸般腫毒皆效. 《入門》
DP	追毒餠
SS	諸惡瘡, 因鍼後又閉合, 脹痛不可忍, 用此放入瘡中, 永不閉, 膿水自出. 雄黃ㆍ雌黃ㆍ朱砂 各一錢, 砒礵 半錢, 輕粉 少許. 右細末, 糯米糊和丸麥子大, 扱瘡口中, 膿水自出, 瘡自乾好. 《得效》
DP	去水膏
SS	癰疽破穴後, 誤入諸毒水, 以致臖痛. 砂糖ㆍ糯米粉 各七錢半, 甘草(生末) 二錢半. 右入熟水少許爲膏, 攤絹上貼之, 毒水自出. 驢馬汗, 及尿糞, 一切毒水, 皆治之. 《直指》
DP	盪洗方
SS	治同上. 露蜂房ㆍ白芷ㆍ苦參ㆍ川椒. 右煎湯溫洗, 如熱焮, 加荊芥穗. 《直指》


CC	癰疽排膿生肌法
ZZ	癰疽潰後, 氣血大虛, 惟恐毒陷, 托裏之法, 不可一日缺也. 宜用十宣散ㆍ托裏散二方見上ㆍ托裏和中湯ㆍ芎歸托裏散ㆍ托裏消毒飮ㆍ加味十全湯ㆍ神效托裏散ㆍ聖愈湯. 盖托裏則氣血壯而脾胃盛, 膿穢自排, 毒氣自解, 死肉自去, 新肉自生, 瘡口自斂矣. 《入門》
ZZ	瘡肉不斂, 由於肌肉不生, 肌肉不生, 由於腐肉不去, 腐肉不去, 由於脾胃不壯, 氣血不旺, 必以補托爲主, 而佐以行經活血之藥, 則新肉自生, 死肉自潰, 又何待於點割耶. 《入門》
ZZ	凡膿血出多, 陰陽兩虛, 十全大補湯方見虛勞, 補氣血, 進飮食, 有回生起死之功. 但不分經絡, 不載時令, 醫者, 觸類而長之可也. 或見腫平痛寬, 遂以爲安, 慢不知省, 無補養調攝之功, 愈後虛證復見, 因而轉成他病者多矣. 《丹溪》
DP	托裏和中湯
SS	治癰疽潰後, 氣虛, 飮食少思, 或嘔吐泄瀉, 久不收斂. 人參ㆍ白朮 各一錢半, 黃芪ㆍ白茯苓ㆍ乾薑(炮)ㆍ陳皮ㆍ半夏 各一錢, 木香ㆍ甘草(灸) 各五分. 右剉, 作一貼, 入薑三片, 棗二枚, 水煎服. 《入門》
DP	芎歸托裏散
SS	托裏, 排膿, 生肌. 川芎ㆍ當歸ㆍ白芍藥(酒炒)ㆍ白茯苓ㆍ木香ㆍ白芷 各一錢二分, 人參ㆍ辣桂ㆍ丁香ㆍ甘草(生) 各七分. 右剉, 作一貼, 水煎服, 或爲末, 每二錢, 米飮調下. 《直指》
DP	加味十全湯
SS	治癰疽潰後, 補氣血, 進飮食, 排膿生肌. 黃芪(酒蒸)ㆍ熟地黃ㆍ當歸ㆍ川芎ㆍ人參ㆍ白茯苓ㆍ白芍藥(炒),ㆍ白朮ㆍ陳皮ㆍ烏藥ㆍ五味子ㆍ桂心ㆍ甘草 各八分. 右剉, 作一貼, 入薑三棗二, 水煎服. 《得效》
DP	神效托裏散
SS	治癰疽腫毒, 能托裏排膿. 黃芪ㆍ忍冬草 各三錢, 當歸 二錢, 甘草 一錢. 右剉, 作一貼, 酒水煎服. 《正傳》
DP	聖愈湯
SS	治癰疽, 膿水出多, 心煩少睡, 能托裏, 補氣血. 熟地黃ㆍ生地黃ㆍ川芎ㆍ人參 各二錢, 當歸ㆍ黃芪 各一錢. 右剉, 作一貼, 水煎服. 《東垣》
DP	托裏消毒飮
SS	治癰疽潰後, 元氣虛弱, 久未收斂, 乃去腐生新之良劑也. 又治陰疽不潰發. 人參ㆍ黃芪ㆍ白芍藥ㆍ當歸ㆍ白朮ㆍ白茯苓ㆍ陳皮ㆍ連翹ㆍ金銀花 各一錢, 白芷ㆍ甘草 各五分. 右剉, 作一貼, 水煎服. 《入門》
DP	癰疽瘡口深大方
SS	深山黃牛糞塞滿瘡內, 藤紙貼上, 三四日後, 去之最妙. 深山黃牛喫百草, 故入藥.
SS	又白芷ㆍ大腹皮ㆍ露蜂房煎湯, 淋洗拭乾, 以黃桑葉, 曬爲細末, 散糝其中. 常服排膿內補散卽十宣散, 飮醇酒, 食肥肉, 自然生肌易合. 《直指》


CC	癰疽去惡肉方
ZZ	癰疽惡瘡中有惡肉, 若不去則好肉不生, 瘡口不合, 宜用藥消蝕之. 翠霞散方見諸瘡ㆍ巴豆膏ㆍ追毒丹ㆍ去惡散ㆍ消蝕散ㆍ鹿角散ㆍ雄黃散, 皆可.
ZZ	癰疽惡瘡, 有死肉不去者, 白丁香ㆍ霜梅爲末. 深則紝之, 淺則乾糝, 甚妙. 《精要》
DP	巴豆膏
SS	巴豆去殼炒焦硏如膏. 如發背中央肉死, 塗之卽腐, 未死, 塗之生肌. 惡瘡, 膁瘡, 久不收斂, 內有毒根, 以紙撚蘸藥納之, 根去卽斂. 如元氣虛弱, 毒氣散漫, 中央肉死, 急服大補之劑, 中塗三四寸許, 至五六日, 赤黯之界自裂, 紋如刀劃狀, 中央漸潰. 若脾胃大虛, 肉不知痛, 急補脾胃, 肉多復生. 《入門》
DP	追毒丹
SS	治癰疽黑陷者. 用鍼開瘡口, 納此丹使之潰, 然後去敗肉, 排膿, 隨證治之. 巴豆 七箇(去皮心, 不去油硏細), 白丁香ㆍ輕粉 各一錢, 雄黃ㆍ黃丹 各二錢. 右爲末, 和白麪三錢, 滴水丸如麥粒大, 鍼後納其中, 貼以膏藥, 追出膿血毒物. 漏瘡四壁死肌不去, 則不可治, 亦以此追毒去死肌, 乃養肉令愈. 《得效》
DP	去惡散
SS	治癰疽及諸瘡, 有惡肉不能去者. 雄黃 一錢, 巴豆 一箇. 右同硏如泥, 入乳香ㆍ沒藥末各少許, 又再硏勻, 每取少許, 點上惡肉卽去. 《入門》
SS	諸瘡有惡肉者, 膏藥內入巴豆ㆍ雄黃, 不傷良肉, 只去惡肉. 有死血不去, 白丁香上之. 《東垣》
DP	消蝕散
SS	消蝕惡肉, 淫蟲, 杇骨. 先用洗瘡方然後, 付此藥. 白礬(枯) 一兩, 綠礬(枯)ㆍ雄黃ㆍ乳香ㆍ臙脂ㆍ遠志 各一錢. 右爲末, 蜜水硏膏, 付惡肉上, 麻油調亦得. 《直指》
DP	鹿角散
SS	主癰疽瘡腫, 去惡肉, 生好肌. 鹿角細末, 醋熬爲糊, 貼之, 當頭上開孔, 被膠急撮, 膿自出盡, 惡肉亦去矣. 《本草》
DP	雄黃散
SS	去諸瘡中惡肉. 雄黃(末) 一錢, 巴豆 一箇(不去皮硏如泥), 入乳香ㆍ沒藥各少許, 再硏細, 點上惡肉自去.
SS	凡膏藥內入雄黃ㆍ巴豆少許, 不傷好肉, 止去惡肉, 諸癰瘡有惡肉者, 皆可去. 《海藏》


CC	癰疽湯洗法
ZZ	瘡家藏府生熱, 熱蒸其血, 血敗則肉腐, 肉腐則成膿. 當膿血焮聚之時, 所賴朝夕洗瘡以外舒其毒氣. 纔覺有膿, 卽煖醋蘸熨而破之, 纔見破肉, 卽煮藥盪射而去之, 稍或稽延, 不返掌而侵蝕筋骨矣. 《直指》
ZZ	夫湯洗之法, 宣通肌表, 發散邪氣, 使瘡內消也. 盖湯水有盪滌之功. 凡瘡腫初生一二日, 須用藥湯淋射之, 在四肢者溻漬之, 在腰腹背者, 淋射之, 在下部委曲者, 浴漬之. 如藥二兩, 用水二升煎, 取一升半, 以淨布或新綿蘸藥水, 稍熱, 溻漬患處, 稍涼, 則急令再溫, 勿用冷者. 日用五七次, 以腫消痛止爲驗. 《精義》
ZZ	初作, 宜宣熱拔毒, 外以洗滌角付, 以斂其暈. 已潰則排膿止痛, 朝夕洗滌, 以舒毒氣. 膿盡則生肌付痂, 次第施治. 《得效》
ZZ	猪蹄湯ㆍ解毒湯ㆍ洗毒湯ㆍ乾艾湯, 選用. 《入門》
DP	猪蹄湯
SS	凡瘡有口, 用此湯洗. 獖猪蹄 兩隻, 水三升煮軟, 將汁分爲兩, 次澄去上油及下滓, 却將白芷ㆍ(生)甘草ㆍ羌活ㆍ露蜂房ㆍ黃芩ㆍ芍藥ㆍ當歸 各一錢. 右細剉, 投一半汁中, 再煎十數沸去滓, 以故帛蘸藥湯, 溫洗惡物令淨, 避風冷, 及穢氣觸冒. 《精要》
SS	一名肉汁湯. 《入門》
DP	解毒湯
SS	治癰疽未破已破皆洗. 如成膿潰爛, 最要洗淨, 然後用藥糝貼. 黃柏ㆍ澤蘭ㆍ甘草ㆍ荊芥ㆍ赤芍藥ㆍ大黃,ㆍ白芷ㆍ當歸ㆍ獨活 各二錢. 右細剉, 入葱白五莖, 大棗五枚, 水三升同煎去滓, 乘溫熏洗. 如潰爛, 入猪蹄一隻同煎, 用可免乾痛.
SS	一名水師精明. 《得效》
DP	洗毒湯
SS	湯洗一切瘡腫. 苦參ㆍ防風ㆍ露蜂房ㆍ甘草 各二錢半. 右剉, 作一貼, 水煎取汁, 溫洗, 日二. 《精義》
DP	乾艾湯
SS	癰疽瘡口久不合, 肉白而膿血少, 乃氣血不潮于瘡, 冷滯而然. 陳艾葉濃煎取湯, 逐日溫洗, 仍以白膠香燒烟熏之, 神異膏貼之. 方見雜方《精要》
DP	桑灰水
SS	去瘡中膿血毒水, 桑灰淋汁侵洗. 《俗方》
DP	鹽湯
SS	溫洗癰疽毒腫, 日二三次最妙. 《俗方》


CC	癰疽糝貼法
ZZ	凡瘡腫初生似有頭者, 卽貼溫熱藥, 引出熱毒, 火就燥之義也. 於四畔赤焮處, 貼生寒藥, 折伏熱勢, 驅逐邪惡, 乃撲火之義也. 腫皮厚者, 以故軟帛, 或紙花子, 塗藥貼之. 腫皮薄者, 用疏紗或薄紙, 塗藥貼之, 乾則換易新者. 宜用乳香膏ㆍ圍藥ㆍ鐵井欄ㆍ水澄膏ㆍ沈水膏ㆍ三神膏ㆍ洪寶膏ㆍ妙勝散. 《精要》
ZZ	貼膏藥之法, 瘡口有膿血不淨, 痂瘢閉礙, 須用藥水洗淨拭乾, 候水眞乾, 却用膏貼. 貼後有黃水膿血出流, 用紙揩從側畔出, 一日一換, 黃水膿血止, 二三日一換, 貼至愈. 宜用神異膏ㆍ萬應膏ㆍ靈應膏ㆍ太乙膏ㆍ雲母膏ㆍ善應膏ㆍ糯米膏ㆍ斂瘡散ㆍ桃花散ㆍ紅玉散ㆍ生肌散ㆍ木香檳榔散ㆍ竹筒吸毒方. 《得效》
ZZ	凡付貼之藥, 須是細末則不痛. 《直指》
DP	乳香膏
SS	治背瘡初發, 赤腫而高. 乳香 一兩, 靑薄荷葉 四兩. 右硏勻, 罨患處, 靑絹盖之. 如乾, 新水潤之, 令熱毒消散, 減疼, 免牽引. 《涓子》
DP	圍藥
SS	南星ㆍ草烏ㆍ黃柏ㆍ白芨 各二兩, 五倍子 一兩(炒). 右末, 水調如糊, 隨四圍匝如墻壁, 可移險處於不險處如神. 《綱目》
DP	鐵井欄
SS	治一切癰疽腫毒, 以此圍定, 不復畔開. 芙蓉葉重陽日前採, 蒼耳葉端午前採, 燒存性爲末, 蜜水調敷. 《入門》
DP	水澄膏
SS	治癰瘡熱毒腫痛. 黃連ㆍ黃柏ㆍ白芨ㆍ白斂 各四錢, 雄黃 一錢, 乳香ㆍ沒藥 各五分. 右末, 水調, 雞羽掃上腫處. 《丹心》
DP	沈水膏
SS	治癰疽發背, 排膿斂毒. 大南星 七錢半, 白芨ㆍ白芷ㆍ赤小豆ㆍ半夏(生)ㆍ貝母 各五錢, 木鱉子仁ㆍ乳香ㆍ沒藥 各二錢半, 雄黃 一錢. 右爲末, 蜜水調付紗貼. 《直指》
DP	三神膏
SS	治癰疽發背. 萆麻子(去殼) 四十九枚, 陳醋 一椀半, 鹽 一撮. 右同, 入鍋中熬之, 槐枝攪成膏. 先以米泔洗瘡, 搽上留頂. 未成膿卽消, 已成膿卽出膿. 《醫鑑》
DP	洪寶膏
SS	治一切腫毒散血消膿. 天花粉 三兩, 白芷ㆍ赤芍藥 各二兩, 鬱金 一兩. 右爲末, 茶調塗患處, 乾則換新. 《回春》
DP	妙勝散
SS	消腫斂毒排膿. (落地)茄花(去白), 黃蜀蔡花(去心幷萼日乾). 右爲末, 井水稀調, 雞羽掃付患處, 乾則再付, 或收毒平散, 或破潰出膿, 神效. 如瘡口開, 用末糝, 亦斂毒不急澁. 《直指》
DP	神異膏
SS	治發背癰疽, 及諸般惡毒瘡癤, 貼之, 其效如神.
SS	膏藥甚多, 效驗無出于此. 方見雜方
DP	萬應膏
SS	治一切瘡疽, 初發焮腫, 或老瘡不差, 亦令收斂早合, 貼之神效. 方見雜方
DP	靈應膏
SS	治五發癰疽ㆍ惡瘡ㆍ瘰癧ㆍ結核ㆍ乳癰. 貼之則未成膿者自消, 已成膿者便潰, 惡肉易去, 新肉早生, 其效如神. 方見雜方
SS	一名麥飯石膏. 《精要》
DP	太乙膏
SS	治五發癰疽, 一切惡瘡, 及蛇ㆍ虎ㆍ犬蝎, 幷湯火刀斧, 打撲損傷, 可內服, 外貼.
SS	若作丸服之, 則蛤粉爲衣.
SS	一名神仙太乙膏. 方見雜方
DP	雲母膏
SS	治一切癰疽, 惡瘡, 腫毒, 折傷, 瘰癧, 骨疽, 內疽, 乳癰, 肺癰, 腸癰, 幷可外貼, 內服. 方見雜方
SS	凡五發及發背, 外以敗蒲煎水洗瘡貼之. 又取一兩作丸梧子大, 溫酒呑下三十丸. 瘰癧, 骨疽亦如之. 腸癰作丸, 甘草湯呑下, 下膿血卽愈. 一切瘡疽, 外貼立差, 忌食羊血. 《局方》
DP	善應膏
SS	治諸般腫毒, 惡瘡, 發背, 腦疽, 瘰癧, 打撲, 閃肭, 金瘡, 杖瘡, 蛇蟲犬馬咬, 疥癬等疾, 幷外貼, 內服.
SS	內疽, 肺癰, 腸癰, 作丸, 如上法服. 方見雜方
DP	糯米膏
SS	淨糯米 三升, 入磁盆內, 於端午前四十九日, 以冷水浸之, 一日兩度換水, 勿令米碎, 至端午日取出, 用絹袋盛之, 風乾, 每旋取少許, 炒黑爲末, 冷水調成膏, 量瘡大小貼之, 絹帛包定, 直侯瘡愈爲度, 乾則換, 常令濕爲妙. 《入門》
DP	斂瘡散
SS	(軟)滑石(煆)ㆍ花蘂石(煆)ㆍ雞內金 各五錢, 白芨 三錢半, 白斂 二錢半, 黃丹ㆍ乳香 各一錢. 右爲末, 乾糝神效. 《直指》
DP	桃花散
SS	治一切瘡久不合. 白芨ㆍ白斂ㆍ黃柏ㆍ黃連ㆍ乳香ㆍ麝香ㆍ黃丹 各等分. 右極細末, 糝瘡上, 二三日生肌平滿. 《丹心》
DP	紅玉散
SS	治諸瘡生肌肉. 寒水石不以多少鹽泥包裹, 火煆. 右爲末, 入黃丹少許, 糝瘡上. 《丹心》
SS	諸惡瘡血出不止, 寒水石細末, 糝之, 立止. 《東垣》
DP	生肌散
SS	寒水石ㆍ滑石ㆍ龍骨無則狗頭骨代之ㆍ烏賊魚骨 各一兩, 定粉ㆍ密陀僧ㆍ白礬(灰)ㆍ(乾)臙脂 各五錢. 右爲極細末, 糝之. 《精要》
SS	一方, 老狗頭生腦骨(碎煆)ㆍ桑白皮(新者) 一兩, 當歸 二錢半. 右極細末, 油調付, 或乾糝. 《直指》
DP	木香檳榔散
SS	治癰疽瘡癤潰後, 膿水不止, 肌肉不生不斂. 木香ㆍ檳榔ㆍ黃連 各等分. 右細末, 新水調塗, 濕則乾糝. 膏粱熱瘡所宜用
SS	一方, 加黃丹. 《局方》
DP	竹筒吸毒方
SS	治癰疽ㆍ丁瘡ㆍ腫毒, 及諸般惡瘡, 吸出膿血惡水甚佳. 苦竹筒三箇或五箇, 長一二寸許, 一頭留節, 薄削去靑皮, 以蒼朮ㆍ白斂ㆍ白蒺黎ㆍ厚朴ㆍ艾葉ㆍ白芨ㆍ茶芽 各三錢. 右爲麤末, 將竹筒水二升同煮十數沸, 乘竹筒熱, 以手按於瘡上, 候膿血水滿, 自然脫落. 不然用手拔脫, 更換新筒, 如此三五次, 其毒盡消, 卽付生肌膏. 《丹心》


CC	內外分癰疽
ZZ	內疽者, 皆因飮食之火, 挾七情之火, 相鬱而發. 飮食者, 陰受之, 七情者, 藏府受之, 宜其發在腔子而向裏, 非于腸胃肓膜也. 謂之內疽者, 以其視之不見故名焉. 《綱目》
ZZ	發於內者, 曰肺癰ㆍ心癰ㆍ肝癰ㆍ腎癰ㆍ胃脘癰ㆍ腸癰ㆍ腹癰.
ZZ	發於外者, 曰臂癰ㆍ乳癰ㆍ臀癰ㆍ懸癰ㆍ便癰ㆍ囊癰ㆍ附骨疽ㆍ流注骨疽ㆍ疔疽.
ZZ	內疽, 施點陰膠法, 次服仙方活命飮方見上ㆍ內消沃雪湯. 《綱目》
ZZ	內疽, 用內托之藥, 外以鍼開之而愈. 先用四物湯方見血門, 加桔梗ㆍ香附ㆍ生薑煎服. 潰後亦用四物調理, 雲母膏ㆍ太乙膏作丸, 兼服. 《丹心》
DP	點陰膠法
SS	欲知內疽所在, 點陰膠少許於口中, 卽知藏府所起, 直達至住處, 知痛足可醫也. 陰膠, 卽是久用甑中氣垢也.
SS	雷公云, 知瘡所在, 口點陰膠. 《本草》


CC	肺癰
ZZ	中府穴名隱隱而痛者, 肺疽, 上肉微起者, 肺癰也. 《靈樞》
ZZ	肺之癰, 喘而兩胠滿. 肺癰, 吐膿如糯米粥, 咽燥振寒. 《內經》
ZZ	振寒發熱, 寸脈滑數, 咳唾膿血, 其人飮食起居如故, 此爲癰腫, 膿在胸中, 爲肺癰. 其脈緊數, 爲膿未成, 緊去但數, 爲膿已成. 《仲景》
ZZ	肺癰吐膿, 候其脈短而澁者, 自痊, 浮大者, 難治. 其面色白而反赤者, 此火之克金, 不可治. 《丹心》
ZZ	大凡肺癰, 當咳喘, 短氣, 胸滿, 時唾膿血, 久久如糯米粥者, 難治, 其嘔膿而自止者, 自愈. 《精義》
ZZ	始萌可救, 膿成多死. 《仲景》
ZZ	肺癰, 乃風寒之氣內舍於肺而作, 先須發表, 宜參蘇飮方見寒門.
ZZ	肺癰, 咳而胸膈隱痛, 時出濁唾腥臭. 實者, 先投參蘇飮四貼, 虛者, 先投小靑龍湯四貼. 方見寒門《得效》
ZZ	肺癰, 口燥咽乾, 胸中隱痛, 二便赤澁, 咳唾膿血腥臭, 置之水中則沈. 宜用桔梗湯ㆍ消膿飮ㆍ葦葉湯ㆍ黃昏湯ㆍ五香白朮散ㆍ牧丹皮湯ㆍ參芪補肺湯ㆍ參朮補脾湯. 《入門》
ZZ	肺癰之證, 男子以氣爲主, 得之十救二三, 婦人以血爲主, 得之十全七八, 歷試屢驗. 《得效》
ZZ	雲母膏作丸服, 太乙膏亦可. 《入門》
DP	桔梗湯
SS	治肺癰. 桔梗ㆍ貝母 各一錢二分, 當歸ㆍ瓜蔞ㆍ薏苡仁 各一錢, 枳殼ㆍ桑白皮ㆍ防風ㆍ黃芪 各七分, 杏仁ㆍ百合ㆍ甘草節 各五分. 右剉, 作一貼, 入薑五片, 水煎服. 《正傳》
DP	消膿飮
SS	治肺癰嘔膿. 南星(炮) 一錢, 射干ㆍ桔梗ㆍ天門冬ㆍ薄荷ㆍ紫蘇葉ㆍ杏仁ㆍ半夏ㆍ防風 各七分半, 知母ㆍ貝母ㆍ阿膠ㆍ川芎ㆍ生乾地黃ㆍ桑白皮ㆍ白芨ㆍ白芷ㆍ甘草 各五分. 右剉, 作一貼, 薑七片, 烏梅 一箇, 水煎服. 《入門》
DP	葦葉湯
SS	治肺癰, 心胸甲錯, 咳喘煩熱. 薏苡仁ㆍ冬瓜仁ㆍ桃仁 各二錢剉, 先以葦葉一握, 水二盞煎取一盞, 去滓, 入三藥煎至六分, 去滓, 食後服, 吐膿血勿怪. 《得效》
DP	黃昏湯
SS	治同上. 夜合樹皮 一掌大, 水煎服, 卽合歡皮也. 《本草》
DP	五香白朮散
SS	治肺癰, 生肺金, 益脾土, 進飮食. 人參ㆍ白朮ㆍ山藥ㆍ白茯苓ㆍ薏苡仁ㆍ白扁豆ㆍ桔梗ㆍ縮砂ㆍ蓮肉ㆍ白豆蔲ㆍ甘草 各二錢, 沈香ㆍ木香ㆍ乳香ㆍ丁香ㆍ藿香 各一錢. 右爲末, 每三錢, 蘇鹽湯調下, 大棗湯亦可. 《得效》
DP	牧丹皮湯
SS	治肺癰, 胸乳間皆痛, 口吐膿血, 氣作腥臭. 牧丹皮ㆍ升麻ㆍ桔梗ㆍ薏苡仁ㆍ地楡ㆍ黃芩ㆍ赤芍藥ㆍ甘草(生) 各一錢三分. 右剉, 作一貼, 水煎服. 《得效》
DP	一方
SS	一小婦, 膺間潰一竅, 口中所咳膿血與竅相應而出. 宜大補氣血, 以參ㆍ芪ㆍ當歸, 加退熱排膿藥多服, 兼取雲母膏作丸, 甘桔湯呑下而愈. 《丹心》
DP	參芪補肺湯
SS	治肺癰, 咳吐膿血, 發熱作渴. 熟地黃 一錢半, 牧丹皮 一錢, 人參ㆍ黃芪ㆍ白朮ㆍ白茯苓ㆍ陳皮ㆍ山茱萸ㆍ當歸ㆍ山藥ㆍ五味子ㆍ麥門冬 各七分, 甘草(灸) 五分. 右剉, 作一貼, 薑三, 水煎服. 《入門》
DP	參朮補脾湯
SS	治肺癰, 吐膿血, 久不愈, 脾弱不食, 此藥能補脾生肺. 黃芪 二錢, 人參ㆍ白朮 各一錢半, 陳皮ㆍ當歸ㆍ白茯苓 各一錢, 麥門冬 七分, 桔梗 六分, 甘草 五分, 五味子 四分, 升麻 三分. 右剉, 作一貼, 薑三, 水煎服. 《入門》


CC	心癰
ZZ	巨闕穴名隱隱而痛者, 心疽, 上肉微起者, 心癰也. 《靈樞》
ZZ	心癰者, 心經有熱, 或好飮酒, 或嗜熱物, 積聚成熱凝滯而生. 先用涼血飮, 次服加味十奇散方見上. 《得效》
ZZ	心癰者, 於胸乳間生蜂窠癰發. 靈樞經所謂, 一名井疽, 狀如豆大, 三四日起, 不早治則入於腹, 七日死. 急用疏導心火之藥, 宜用淸心丸ㆍ淸心散ㆍ內固淸心散ㆍ瀉心湯. 《入門》
DP	凉血飮
SS	治心癰, 退潮, 止渴, 解熱, 能內消. 木通ㆍ瞿麥ㆍ荊芥ㆍ薄荷ㆍ白芷ㆍ天花粉ㆍ赤芍藥ㆍ麥門冬ㆍ生乾地黃ㆍ梔子ㆍ車前子ㆍ連翹ㆍ甘草 各八分. 右剉, 作一貼, 入燈心ㆍ竹葉, 水煎服.
SS	一名引兵先鋒. 《得效》
DP	淸心丸
SS	諸痛ㆍ痒ㆍ瘡瘍, 皆屬心火, 此藥主之. 黃連 一兩, 茯神ㆍ赤茯苓 各五錢. 右爲末, 蜜丸梧子大, 米飮下百丸. 《入門》
DP	淸心散
SS	治心癰, 及癰疽熱證. 遠志ㆍ赤茯苓ㆍ赤芍藥ㆍ生乾地黃ㆍ麥門冬ㆍ知母ㆍ甘草(生) 各一錢. 右剉, 作一貼, 入薑三棗二, 水煎服. 加黃連尤佳. 《入門》
DP	內固淸心散
SS	治心癰, 及癰疽惡瘡煩躁, 以此解毒神效. 辰砂ㆍ赤茯苓ㆍ人參ㆍ白豆蔲ㆍ雄黃ㆍ菉豆ㆍ朴硝ㆍ甘草ㆍ皂角 各一錢, 龍腦ㆍ麝香 各一字. 右爲末, 每一錢, 蜜水調下. 《入門》
DP	瀉心湯
SS	治心癰, 及癰疽毒盛躁渴. 大黃 一錢半, 黃連ㆍ黃芩ㆍ山梔子ㆍ漏蘆ㆍ澤蘭ㆍ連翹ㆍ蘇木 各七分. 右剉, 作一貼, 水煎服. 《入門》


CC	肝癰
ZZ	期門穴名隱隱而痛者, 肝疽, 上肉微起者, 肝癰也. 《靈樞》
ZZ	發於腋下赤堅者, 名曰米疽. 治之以砭石. 其堅而不潰者, 爲馬刀挾癭, 急治之. 《靈樞》
ZZ	脇癰, 由肝心火盛, 宜柴胡淸肝湯方見上. 潰後, 方可淸熱托裏, 忌熱藥. 《入門》
ZZ	肝癰, 兩胠滿, 臥則驚, 不得小便. 《內經》
ZZ	小柴胡湯, 隨證加减用, 方見寒門


CC	腎癰
ZZ	京門穴名隱隱而痛者, 腎疽, 上肉微起者, 腎癰也. 《靈樞》
ZZ	腎癰, 胠下至小腹滿. 《內經》
ZZ	腎癰, 乃與內腎相對, 皆由腎氣衰敗而成. 突起皮赤者易安, 陷入皮黑者難差. 宜加減八味元方見虛門ㆍ加味十奇散方見上. 《得效》 五藏癰疽, 俱宜十六味流氣飮, 或托裏散方見上, 加山梔仁ㆍ黃芩ㆍ杏仁ㆍ連翹. 且與癰疽通治法, 相參用. 《入門》
DP	十六味流氣飮
SS	治癰疽無名惡腫等疾, 乃表裏氣血藥也. 人參ㆍ當歸ㆍ黃芪ㆍ桔梗ㆍ防風ㆍ木香ㆍ枳殼ㆍ川芎ㆍ肉桂ㆍ白芍藥ㆍ檳榔ㆍ白芷ㆍ厚朴ㆍ紫蘇葉ㆍ烏藥ㆍ甘草 各六分. 右剉, 作一貼, 水煎服. 《入門》


CC	胃脘癰
ZZ	帝曰, 人病胃脘癰者, 診當何如. 岐伯曰, 診此者, 當候胃脈, 其脈當沈細, 沈細者, 氣逆也. 逆者, 人迎甚盛, 甚盛則熱. 人迎者, 胃脈也. 逆而盛則熱聚於胃口而不行, 故胃脘爲癰也. 《內經》
ZZ	中脘穴名屬胃隱隱痛者, 胃脘癰也. 《靈樞》
ZZ	脈洪數者, 膿已成也. 設脈遲緊, 雖膿未就, 已有瘀血也. 宜急治之. 《精義》
ZZ	多因飮食及七情火鬱, 復感風寒, 使熱濁之氣, 塡塞胃脘. 胃中淸氣下陷, 故胃脈沈細. 惟寒氣所隔, 故人迎緊盛. 有此二脈, 眞胃脘癰也. 《入門》
ZZ	外證, 寒熱如瘧, 胃濁則肺金失養, 故身皮甲錯, 或咳或嘔, 或唾膿血. 射干湯主之. 千金內消散方見上ㆍ內消沃雪湯ㆍ東垣托裏散 皆可服. 又雲母膏作丸, 以桔梗甘草湯呑下, 太乙膏亦佳. 《入門》
DP	射干湯
SS	治胃脘癰. 赤芍藥 二錢半, 射干ㆍ梔子ㆍ赤茯苓ㆍ升麻 各一錢半, 白朮 一錢. 右剉, 作一貼, 水煎去滓, 入生地黃汁一合, 蜜半合, 再煎一沸, 溫服. 《河間》
DP	內消沃雪湯
SS	治胃脘癰, 及肚癰, 內疽, 神效. 當歸身ㆍ白芍藥ㆍ甘草節ㆍ黃芪ㆍ射干ㆍ連翹ㆍ白芷ㆍ貝母ㆍ陳皮ㆍ皂角刺ㆍ天花粉ㆍ穿山甲ㆍ金銀花ㆍ木香ㆍ靑皮ㆍ乳香ㆍ沒藥 各五分, 大黃(酒製) 一錢半. 右剉, 作一貼, 酒水相半煎服. 《醫鑑》
DP	東垣托裏散
SS	治胃脘癰, 內疽, 及一切惡瘡, 始發腫痛, 脈洪數弦實, 將欲作膿者, 三服消盡. 金銀花ㆍ當歸 各二錢, 大黃ㆍ牡蠣ㆍ瓜蔞根ㆍ皂角刺ㆍ連翹ㆍ朴硝 各六分, 赤芍藥ㆍ黃芩 各四分. 右剉, 作一貼, 酒水相半煎服. 《精義》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇卷之八


BB	癰疽(下)


CC	腸癰腹癰
ZZ	關元穴名屬小腸, 天樞穴名屬大腸, 丹田穴名屬三焦, 其穴分隱痛者爲疽, 上肉微起者爲癰也. 《靈樞》
ZZ	腸癰爲病, 小腹腫, 而强按之則痛, 小便數似淋, 時時汗出, 發熱而復惡寒, 身皮甲錯, 腹皮急如腫狀, 甚者腹脹大, 轉側有水聲, 或遶臍生瘡, 膿從瘡出, 或有出臍中者, 惟大便下膿血者自愈. 《仲景》
ZZ	濕熱鬱積腸內成癰, 脈遲緊者, 宜大黃牡丹湯, 或五香連翹湯方見上下之. 脈芤澁者, 四物湯方見血門, 加桃仁ㆍ紅花ㆍ玄胡索ㆍ木香. 脈洪數者, 三仁湯. 小腹疼, 尿澁者, 膿滯也. 宜牡丹散. 《入門》
ZZ	腹皮急, 按之濡, 身無熱, 乃陰冷所成, 宜牡丹散, 或內托十宣散, 加茯苓. 甚者, 敗醬散. 小腹痞堅, 按之痛, 身有熱, 乃結熱所成, 宜大黃牡丹湯, 或桃仁承氣湯方見寒門ㆍ黃黑散. 《入門》
ZZ	腸癰冷熱證, 雲母膏爲丸, 牛膝湯呑下, 利去瘀膿卽愈. 或蠟礬元亦佳方見上.
ZZ	腹癰者, 生於肚腹皮裏膜外, 左關脈洪數, 而腹痛甚者, 是也. 治法同腸癰. 《入門》


CC	脈法
ZZ	腸癰難知脈滑可推, 數而下熱腸癰何疑, 遲緊未膿下以平之, 洪數膿成不下爲宜. 《脈訣》
ZZ	趺陽脈滑而數, 知當屎膿也. 《仲景》
ZZ	腸癰之脈, 滑而數, 滑則爲實, 數則爲熱, 滑則爲榮, 數則爲衛. 衛數下降, 榮滑上升, 榮衛相干, 血爲敗濁. 《脈經》
DP	大黃牡丹湯
SS	治腸癰, 脈遲緊, 膿未成, 可下之. 大黃ㆍ芒硝 各一錢半, 牧丹皮ㆍ桃仁ㆍ瓜蔞仁 各二錢半. 右剉, 作一貼, 水煎服. 有膿卽下膿, 無膿卽下血.
SS	一名大黃湯. 一方, 有冬苽仁, 無瓜蔞仁, 神效. 《千金》
DP	三仁湯
SS	治腸癰, 腸中㽱痛, 縱非癰, 疑似間便可服. 薏苡仁 三錢, 冬苽仁 二錢半, 桃仁ㆍ牧丹皮 各二錢. 右剉, 作一貼, 水煎服. 《入門》
SS	一名薏苡湯. 《三因》
DP	牡丹散
SS	治腸癰冷證, 腹軟而痛, 時下膿血. 牧丹皮ㆍ人參ㆍ天麻ㆍ白茯苓ㆍ黃芪ㆍ薏苡仁ㆍ桃仁ㆍ白芷ㆍ當歸ㆍ川芎 各一錢, 官桂ㆍ甘草 各五分, 木香 三分. 右剉, 作一貼, 水煎服. 《入門》
DP	敗醬散
SS	治腸癰, 身無熱, 腹濡冷. 薏苡仁 二錢半, 敗醬 一錢半, 附子(炮) 五分. 右剉, 作一貼, 水煎服, 小便當下膿血而愈. 《入門》
SS	一名薏苡附子敗醬散. 《仲景》
DP	黃黑散
SS	治腹內癰腫. 大黃(一兩取末) 四錢半, 破故紙(一兩取末) 二錢, 牛蒡子(一兩取末) 一錢, 黑牽牛子(一兩取末) 二錢. 右和勻, 分二貼, 每取一貼, 蜜水調, 空心服, 以利爲度. 《丹心》
DD	腸癰治驗
ZZ	一婦腹痛, 百方不效. 孫兆診曰, 腹痛, 脈當沈細, 今反滑數, 此腸癰也. 雲母膏作丸, 溫酒呑下, 服一兩, 下膿血而安. 《綱目》
ZZ	灸腸癰法, 屈兩肘, 正肘頭銳骨端, 是穴. 灸百壯, 下膿血而安. 《千金》


CC	臂癰
ZZ	臂上手陽明經分生癰. 此得之八風之變者, 傷於風者, 上先受之. 宜服白芷升麻湯. 《入門》
DP	白芷升麻湯
SS	治臂癰. 黃芪ㆍ(酒)黃芩 各四錢, (生)黃芩 三錢, 白芷 一錢半, 升麻ㆍ桔梗ㆍ連翹 各一錢, (酒)紅花ㆍ甘草 各五分. 右剉, 分二貼, 每取一貼, 酒水各半煎服. 《東垣》


CC	臀癰
ZZ	臀居小腹之後, 又在於下, 此陰中之陰也. 其道遠, 其位僻, 雖曰多血, 氣運不到, 血亦罕來, 中年後不可生癰. 纔有腫痛, 參之脈證, 但見虛弱, 便與滋補氣血, 可保終吉. 若用尋常驅熱舒氣之藥, 虛虛之禍, 如指諸掌. 《丹心》
ZZ	臀癰初起, 未成膿者, 隔蒜灸, 再用葱熨法. 欲作膿者, 內托羌活湯, 痛甚者, 仙方活命飮二方見上, 腫硬者, 托裏消毒飮方見上. 潰後, 宜加味十全湯方見上. 尻臀生癰, 堅硬腫痛, 宜內托羌活湯方見上.


CC	懸癰
ZZ	穀道前後生癰, 謂之懸癰. 此病生穀道外腎之間. 初發如松子大甚痒, 漸如蓮子, 數十日後始覺, 赤腫如桃子卽破. 若破而大小便皆從中出者, 爲難治. 宜服國老膏. 《精要》
ZZ	此疾首尾常服國老膏, 雖患亦輕, 雖潰亦淺, 誤用寒涼則不可救.
ZZ	初起作痛尿澁者, 仙方活命飮方見上, 去大黃服之. 膿已成者, 急鍼之. 久成漏者, 加味十全湯方見上ㆍ蠟礬元方見上.
ZZ	穀道中生瘡, 取水中荇葉, 細搗綿裹, 納下部, 日三卽愈. 《入門》
DP	國老膏
SS	治懸癰. 橫紋大甘草帶節一兩四寸切, 以山澗長流水一椀, 文武火慢慢蘸水灸, 自早至午. 乾則投前水再灸, 直待水盡, 看甘草中心, 潤透爲度, 細剉, 好酒二升, 煎取一升, 空心, 隨量飮之, 三日一服, 二三服, 可保無虞. 此藥雖不卽消, 過二十日後必盡消. 有人患此癰, 已破服兩貼, 瘡卽合, 甚妙. 《精要》


CC	便癰
ZZ	俗名便毒, 實血疝也. 一名𩣔馬癰. 此奇經衝任爲病, 而癰見於厥陰經之分野, 其經多血, 故又名血疝. 或先有疳瘡而發, 或卒然起核疼痛而發, 皆熱鬱血聚而成. 初發宜疏利之卽散, 變膿後, 如常用托裏內補之藥. 《正傳》
ZZ	便毒處所, 上不在腹, 下不在腿, 介乎兩者之中也. 《直指》
ZZ	便癰生於腿胯小腹之間, 或一邊腫痛, 或左右兩邊俱發. 先用五苓散方見寒門, 加大黃, 或雙解散ㆍ復元通氣散方見氣門. 痛甚者, 仙方活命飮方見上, 仍戒房室行動. 《入門》
ZZ	偏癰, 宜蘇方散ㆍ牡蠣大黃湯ㆍ千金內消散ㆍ黃黑散ㆍ五香連翹湯三方見上ㆍ消毒飮ㆍ玉燭散ㆍ神奇散.
ZZ	便毒, 取大蜘蛛一箇硏細, 熱酒調下. 《山居》
ZZ	便毒初起, 射干三寸, 生薑如指大, 搗細, 順流水煎服, 以瀉爲度, 因用阿膠醋煮塗患處. 《丹心》
ZZ	生山藥, 砂糖同搗, 塗上卽消. 又生薑一塊, 蘸米醋磨, 取千步峯泥, 付腫處卽消. 千步峯, 卽人家行步地上高塊, 是也. 《得效》
DP	蘇方散
SS	治便癰. 木鱉子ㆍ當歸尾ㆍ赤芍藥ㆍ白芷ㆍ川芎ㆍ射干ㆍ大黃ㆍ金銀花ㆍ穿山甲ㆍ沒藥ㆍ蘇木ㆍ甘草 各八分. 右剉, 作一貼, 酒水各半煎服. 《正傳》
DP	牡蠣大黃湯
SS	治同上. 大黃ㆍ牡蠣(煆) 各二錢半, 甘草 一錢, 黃瓜蔞 一箇. 右剉, 作一貼, 水煎服. 《正傳》
DP	消毒飮
SS	治偏毒, 三四日可消. 皂角刺ㆍ金銀花ㆍ防風ㆍ當歸ㆍ大黃ㆍ瓜蔞仁ㆍ甘草 各一錢三分. 右剉, 作一貼, 水酒各半煎服, 仍頻提掣頂中髮, 立效. 《丹心》
DP	玉燭散
SS	治偏毒腫痛. 大黃ㆍ芒硝 各二錢, 川芎ㆍ當歸ㆍ赤芍藥ㆍ生地黃ㆍ甘草 各一錢. 右剉, 作一貼, 水煎, 空心服. 《正傳》
DP	神奇散
SS	治便毒, 魚口瘡便毒潰破者, 卽魚口瘡也. 牡蠣ㆍ大黃 各三錢, 黃連ㆍ黃芩ㆍ黃柏ㆍ金銀花ㆍ連翹 各一錢半, 穿山甲 三片(土炒), 木鱉子 三箇(去殼), 黃蠟 三兩. 右剉, 分作二貼, 酒水各半煎服. 《回春》
DP	雙解散
SS	治偏毒. 大黃ㆍ黑丑(炒頭末) 各一錢半, 官桂ㆍ白芍藥ㆍ澤瀉ㆍ桃仁 各一錢, 甘草 七分. 右剉, 作一貼, 薑五片, 水煎服, 空心. 先小便快, 是熱從小便出也. 後大便利, 皆是稠毒. 《得效》


CC	囊癰
ZZ	囊癰者, 濕熱下注也. 有作膿者, 此濁氣順下, 將流入滲道, 因陰道或虧, 水道不利而然, 膿盡自安, 勿藥可也. 或有因腹腫, 漸流入囊, 腫甚而囊自裂開, 睾丸懸掛水出. 以麩炭末付之. 外以紫蘇葉包裹, 仰臥養之.
ZZ	癰疽入囊者, 曾治數人. 悉以濕熱入肝經處治, 而用補陰藥佐之, 雖膿潰皮脫睾丸懸掛者, 皆不死.
ZZ	取紫蘇葉焙乾爲末付之. 如燥香油潤之, 皮脫者, 靑荷葉包之, 其皮自生. 《丹心》


CC	附骨疽
ZZ	附骨疽, 與白虎, 飛尸, 歷節, 皆相類. 但歷節痛則走注不定, 白虎, 飛尸, 痛淺, 按之則便止, 附骨疽, 痛深, 按之亦無益.
ZZ	白虎飛尸, 亦能作膿, 着骨而生, 及其腐潰, 碎骨出盡方愈. 然則同是一病, 但淺深不同耳. 《三因》
ZZ	附骨疽, 筋骨之內痛如錐刺, 外則全無赤腫突起. 初因露臥風冷, 或乘涼浴水, 寒濕襲深, 初起痛不能轉, 寒熱無汗, 經久寒鬱爲熱, 變而爲膿, 膿成卽用火鍼, 使毒不得內潰. 《入門》
ZZ	初起, 宜漏蘆飮子ㆍ五香連翹湯方見上疏下之, 次用內消升麻湯. 在尻臀, 宜內托羌活湯方見上, 在腿內, 羌活防己湯, 在腿外, 托裏黃芪湯ㆍ黃連消毒飮方見上, 潰後久不愈, 宜蟾蜍膏ㆍ赤朮元ㆍ平肌散. 《入門》
ZZ	初起大痛而肉色不變, 名附骨癰, 三生散最妙, 兼用靑皮ㆍ甘草節二味煎服. 《綱目》
ZZ	附骨疽, 與緩疽, 石疽, 賊風相類, 宜辨而治之. 《入門》
DD	緩疽石疽賊風辨
ZZ	緩疽ㆍ石疽, 皆寒氣伏於骨髓之間. 其熱緩慢, 積日不潰, 久乃紫黑, 皮肉俱爛, 故名曰緩疽.
ZZ	腫與皮肉相似, 疼而堅硬如石, 故謂之石疽, 生商陸根擣爛, 和鹽少許, 塗付, 日一換卽軟.
ZZ	賊風, 由風邪搏於骨髓, 故其痛亦徹骨, 遇寒則甚. 外證惡寒有汗, 痛處常欲熱熨, 失治則變爲攣曲偏枯.
ZZ	緩疽ㆍ石疽, 宜服補虛托裏溫熱之劑, 賊風, 宜服越婢湯疏通之劑《入門》
DD	始發預防法
ZZ	環跳穴痛不已, 防生附骨疽, 急用靑草蒼柏湯. 服此不愈, 加麻黃一錢, 用二三貼. 又不效, 恐疽將成, 急掘地坑, 以火燒紅, 沃以小便, 令患人赤體坐其上, 以被圍抱下體, 使熱氣熏蒸, 氣血暢而愈. 《入門》
EP	漏蘆飮子
SS	治附骨疽初起, 宜服. 他惡瘡初起, 亦可服. 大黃 一錢半, 漏蘆ㆍ白斂ㆍ黃芩ㆍ麻黃ㆍ枳實ㆍ升麻ㆍ赤芍藥ㆍ朴硝ㆍ甘草 各一錢. 右剉, 作一貼, 水煎服. 《入門》
EP	內消升麻湯
SS	治附骨疽疏下後, 服此. 大黃ㆍ升麻ㆍ當歸ㆍ黃芩ㆍ赤芍藥ㆍ枳實 各一錢半, 甘草 一錢. 右剉, 作一貼, 水煎服. 《精義》
EP	羌活防己湯
SS	治附骨疽, 發於太陽, 厥陰, 太陰分者. 羌活ㆍ川芎ㆍ蒼朮 各一錢二分, 防己ㆍ木香ㆍ連翹ㆍ射干ㆍ白芍藥ㆍ木通ㆍ當歸尾ㆍ蘇木ㆍ甘草 各七分. 右剉, 作一貼, 酒水各半煎服. 《正傳》
EP	托裏黃芪湯
SS	治附骨疽, 發於足少陽陽明分者. 當歸尾 一錢七分, 柴胡 一錢半, 白芷 一錢二分, 連翹ㆍ鼠粘子ㆍ肉桂ㆍ黃芪 各一錢, 黃柏ㆍ升麻ㆍ甘草 各五分. 右剉, 作一貼, 酒水各半煎服. 《正傳》
EP	蟾蜍膏
SS	治附骨疽, 久不差, 膿汁敗壞, 或骨從瘡口出. 大蝦蟆 一枚, 亂髮(雞子大)ㆍ猪脂 四兩. 右以猪脂煎二物令稠去滓, 凝如膏貼之, 先以桑白皮, 烏豆煎湯, 淋洗瘡口拭乾, 然後却貼之. 《得效》
EP	赤朮元
SS	治附骨疽久不差. 赤朮 一斤(泔浸去油, 用川椒ㆍ葱白同煮黑色焙乾), 茴香ㆍ破故紙ㆍ川練子(炒)ㆍ赤茯苓ㆍ白芷ㆍ桃仁 各一兩. 右爲末, 蜜丸梧子大, 溫水下百丸. 《得效》
EP	平肌散
SS	治附骨疽成漏, 久不合. 老狗頭骨(煆)ㆍ露蜂房ㆍ亂髮灰 各二錢半, (新)桑白皮(末) 一錢二分半. 右爲末, 入輕粉ㆍ麝香 各少許, 濕則乾糝, 乾則油調付之. 《直指》
EP	三生散
SS	治附骨疽, 及瘡口久不合, 神驗. 露蜂房ㆍ蛇退ㆍ亂髮 各等分, 燒存性爲末, 每取三錢, 溫酒調下, 空心. 《保命》
EP	靑草蒼柏湯
SS	治附骨疽始作, 宜預防. 靑皮 一錢半, 甘草節 五分, 蒼朮ㆍ黃柏 各三錢. 右剉, 作一貼, 水煎, 和薑汁三匙, 空心飮之. 冬加桂枝, 夏加條芩, 體虛加牛膝. 《入門》


CC	流注骨疽
ZZ	流者, 行也. 注者, 住也. 或結塊, 或慢腫. 皆因素有痰火, 或感風寒, 邪氣流行, 至其痰注之處而發. 多生四肢, 或胸腹腰臀關節之處. 初起宜葱熨法方見下, 實者, 十六味流氣飮方見上, 兼服竹瀝達痰丸方見痰門. 通用榮衛返魂湯, 合二陳湯方見痰門, 令其自消自潰. 若潰後, 久不斂, 宜以托裏爲主, 更佐以豆豉餠, 琥珀膏方見雜方, 膿成, 以火鍼破之. 《入門》
ZZ	流注, 起於傷寒, 傷寒表未盡, 遺毒於四肢經絡, 澁於所滯而後, 爲流注也. 盖流注者, 傷寒之餘毒, 骨疽者, 流注之敗證也. 《回春》
ZZ	痰飮流注於胸背頭項腋脇腰腿手足, 聚結腫硬. 或痛或不痛, 按之無血潮, 雖或有, 微紅亦淡薄, 不熱, 堅如石, 破之無膿, 或有薄血, 或出淸水, 或如紫汁. 又有壞肉如敗絮, 或又如瘰癧在皮肉之間, 如雞卵可移動, 軟活不硬, 破之亦無膿血, 鍼口努肉突出, 惟覺咽喉痰塞, 作寒作熱. 榮衛返魂湯主之. 《醫鑑》
ZZ	骨疽者, 由瘡潰後氣血不榮, 骨自脫出, 膿水腐潰, 碎骨出盡方愈. 盖人身有正骨附骨, 傅合成形, 附骨出則愈後如常, 正骨腐出則爲終身廢疾. 隨腫硬之處, 潰後久不愈, 則必出碎骨. 外用附子餠灸, 或葱熨法, 祛散寒邪補接榮氣, 則骨自脫, 瘡自斂矣. 《入門》
DP	榮衛返魂湯
SS	主一切痰飮爲患, 專治痰腫. 又治癰疽發背, 流注腫毒. 赤芍藥ㆍ木通ㆍ白芷ㆍ何首烏ㆍ枳殼ㆍ茴香ㆍ烏藥ㆍ當歸ㆍ甘草 各一錢. 右剉, 作一貼, 酒水各半煎服. 《醫林》
SS	一名追風通氣散, 一名通順散, 又名何首烏散. 此方宜與十宣散, 相間用之, 幷加忍冬藤. 《入門》
SS	凡氣血逆於肉理, 令壅結爲癰疽. 此藥, 大能順氣勻血, 自然榮衛通順, 不生變證, 尤合內疽. 《入門》
SS	虛加炮附子ㆍ實加大黃. 痰盛加南星ㆍ半夏. 腫毒堅硬不穿, 加川芎ㆍ麻黃ㆍ葱白, 全蝎ㆍ穿山甲. 流注加獨活. 流注者, 氣血凝滯, 加獨活則可以動一身血脈, 血脈旣動, 豈復有流注乎. 《入門》
SS	此藥, 治流注, 癰疽發背, 至於救壞病, 活死肌, 弭患於未萌之前, 拔根於旣愈之後, 大能順氣勻血. 盖氣, 陽也. 血, 陰也. 只調陽不和陰, 則氣耗而凝, 肌必不活, 如五香連翹之類, 是也. 只和陰不調陽, 則血旺而氣弱, 病必再作, 如內補十宣之類是也. 此藥兼之, 眞神仙妙劑也. 《醫林》


CC	疔疽
ZZ	發於足上下, 名曰四淫. 其狀大癰, 不急治之, 百日死.
ZZ	發於足傍, 名曰厲疽. 其狀不大, 初從小指發, 急治之, 去其黑者. 不消輒益, 不治, 百日死.
ZZ	發於足指, 名曰脫疽. 其狀赤黑者, 死不治, 不赤黑者, 不死. 治之不衰, 急斬之, 否則死. 《靈樞》
ZZ	膏粱之變, 足生大丁. 《內經》
ZZ	疔瘡初發, 突起如釘盖, 故謂之疔. 近世多見, 因食自死牛馬禽獸之肉而發, 或感襲天地暴沴之氣而發, 或恣食辛辣厚味積毒而發. 其形有十三種, 治法皆同. 初起僅一小瘡, 殺人於一二日之內, 比之癰疽尤毒, 又有紅絲疔, 魚臍疔, 其毒尤甚. 《入門》
ZZ	疔瘡發無定處, 在手足頭面胸背骨節間最急, 其餘處爲緩. 《正傳》
DD	疔疽形證
ZZ	疔疽生黃疱, 中或紫黑色. 初發必先痒後痛, 先寒後熱, 四肢沈重, 頭痛, 心驚, 眼花. 若大重則嘔逆爲難治. 《三因》
ZZ	瘡頭黑硬如釘, 四畔帶赤如火, 盤根突起, 隨變焦黑, 未幾腫大而光, 轉爲濕爛, 深孔透肌如大鍼穿之狀. 《入門》
ZZ	外證, 心驚頭痛, 拘急惡寒, 四肢痛强, 或寒熱交作, 頰舌間赤黑, 點點如珠. 《直指》
ZZ	或不痛痒, 只麻木寒熱, 眼中流火, 牙關緊急, 時時驚惕, 甚則嘔吐. 諸證中嘔吐最危 以鍼刺瘡不痛無血, 是其候也. 又中陷如釘盖, 撼之有根, 是疔也. 《精義》
DD	疔疽治法
ZZ	凡疔瘡毒氣, 攻心欲死, 以鍼刺瘡心. 若覺痛有血, 下錠子. 若累刺至心側, 皆不痛無血者, 急刺百會穴. 痛有血者, 下鋌子, 若無血, 以親人熱血代之, 猶活三四. 宜用迴瘡錠子ㆍ碧霞錠子ㆍ迴瘡蟾酥錠子. 《精義》
ZZ	又法, 急以艾炷灸之, 鍼疔四邊, 皆令血出, 以迴瘡錠子紝之. 上用膏藥貼之, 因服五香連翹湯ㆍ千金漏蘆湯二方見上疏下之. 若鍼之不痛無血者, 以猛火燒鐵鍼通赤, 於瘡上烙之, 令如焦炭, 取痛爲效, 亦紝前錠子, 經一二日, 膿潰根出, 服托裏湯散, 以取平復. 《精義》
ZZ	治法, 急用飛龍奪命丹, 或雄黃丸下之, 去其毒熱, 次服化毒丸, 及二活散. 《正傳》
ZZ	實者, 初服賽命丹方見上三丸, 以葱酒發表, 虛者, 服保生錠子, 以解毒. 《入門》
ZZ	通治, 紫金錠ㆍ返魂丹ㆍ一捻金ㆍ神效奪命丹ㆍ蟾酥丸ㆍ獨蟾丸ㆍ五聖湯ㆍ還魂散ㆍ千金消毒散, 選用.
DD	紅絲疔
ZZ	疔瘡, 或有 一條如紅線, 直上倉卒之際. 急用鍼於紅線所至處, 刺出毒血, 然後以蟾酥, 乳香等膏, 於正瘡內塗之, 鍼時, 以病者知痛出血爲好. 否則紅線入腹, 必致危殆. 《綱目》
ZZ	疔生兩足, 多有紅絲至臍, 疔生兩手, 多有紅絲至心, 疔生面部, 多有紅絲入喉者, 俱難治. 急鍼其絲出血, 以泄其毒, 方可保生. 《入門》
DD	魚臍疔
ZZ	又有一種, 瘡頭黑深, 形如魚臍, 破之滲出黃水, 四畔浮漿, 謂之魚臍疔, 其毒尤甚. 絲瓜葉, 連鬚葱白, 韭葉 各等分, 硏搗如泥取汁, 以酒和服. 其滓貼腋下, 如病在左手貼左腋下, 在右手貼右腋下, 在左脚貼左胯, 在右脚貼右胯, 在身中貼心臍. 幷以帛縛住, 候肉下紅絲皆白則安矣. 或蛇退燒灰, 雞子淸調付, 內服神仙解毒丸. 《丹心》
DD	脫疽疔
ZZ	內經曰, 膏粱之變, 足生大疔. 盖因膏粱酒色, 蘊積惡毒, 或久患消渴之餘, 多有此瘡. 靈樞經所謂, 發於足傍, 名曰厲疽. 發於足指, 名曰脫疽. 其狀赤黑者, 死不治. 治不衰, 急斬之, 否則死, 正謂此也. 謂之脫疽, 以其指節潰爛脫去也. 《入門》
ZZ	輕者, 色赤自潰, 先用隔蒜灸, 內服仙方活命飮方見上ㆍ還魂散. 重者, 色黯不痛, 先用隔蒜灸, 更服賽命丹方見上, 及補藥, 庶可保生.
ZZ	甚者, 赤變爲黑, 急須在指則斬, 在肉則割. 否則黑延上足必死. 外治用桐油, 及無名異煎一沸, 入川椒一勺, 看瘡大小, 剪蓼葉在內同煎, 浸七日後, 單以此葉, 貼瘡上卽安. 《入門》
EP	一方
SS	治疔疽, 危篤二服卽愈, 輕者一服效. 土蜂房一窠, 蛇蛻(全者) 一條. 右盛器中, 黃泥固濟, 火煆存性爲細末, 每一錢, 空心, 好酒調服, 少頃腹中大痛, 痛止而其瘡已化爲黃水矣. 因服五聖湯. 《瑞竹》
DD	疔疽死證
ZZ	疔瘡, 含蓄毒氣, 突出寸許, 痛痒異常, 一二日間, 害人甚速, 是尤在癰疽之上也. 《直指》
ZZ	疔毒入心, 則口乾煩悶, 恍惚似醉, 嘔吐不定, 危證也. 萬病解毒丹卽紫金錠也, 以黃連ㆍ當歸煎湯化下. 或賽命丹, 淵然眞人奪命丹皆可服. 《入門》
ZZ	疔毒入心腹, 則煩悶嘔逆, 恍惚癡眠, 其斃可立待也. 《直指》
ZZ	疔瘡走黃過心者, 難治. 若太重則嘔逆, 嘔逆者難治. 姑用乳粉托裏散方見下止之. 《三因》
ZZ	疔疽, 出冷汗者死. 《三因》
ZZ	人有暴死者, 多是疔毒. 急以燈照遍身, 若有小瘡急灸之, 幷服賽命丹, 亦有復甦者. 《入門》
DD	拔疔法
ZZ	疔瘡有毒根在內, 須拔去乃可救. 黑牯牛牽於石上必撤糞, 候糞上生菌, 取焙乾, 與稀薟草葉等分 爲末, 用竹筒兩頭去節, 套在疔上, 陷入肉內, 以線緊縛, 取藥末一匙滴水和之, 放於筒內. 少時藥滾起則疔自拔起, 未效則漸加度數, 其疔必拔, 拔去後, 以金銀白芷散調之. 《正傳》
ZZ	宜用迴瘡錠子, 或保生錠子ㆍ四聖旋疔散, 拔去疔根, 調治. 《精義》
ZZ	蒼耳莖葉, 燒灰醋調, 塗疔上, 乾則易, 不過十度, 卽根出. 和雄黃尤妙. 《本草》
ZZ	蟬蛻ㆍ白殭蠶, 爲末醋調, 留瘡口, 塗四圍, 竢疔根出拔去. 《綱目》
ZZ	蜣蜋, 安濃米泔小盞中, 以火逼之, 蟲熱喫泔, 及困死. 取腦中白肉, 新瓦上焙爲末, 熱酒調 二錢服, 仍以少許, 塗疔上根自出. 《資生》
ZZ	一云, 蜣蜋, 於心腹下度取之其肉稍白, 貼疔上, 根出卽愈. 《本草》
ZZ	斑猫 一枚捻破, 以鍼刺疔上, 封之, 根卽出.
ZZ	取黑虱 十枚, 置疔上, 以荻箔繩作炷, 灸虱上卽根出.
ZZ	白狗屎燒存性, 和酒服, 又塗疔上, 根自出.
ZZ	苦苣取莖中白汁, 塗疔上出根.
ZZ	馬齒莧和梳垢爛搗, 封疔上根出. 《本草》
DD	食疫死牛馬禽獸肉生疔
ZZ	近見患疔者, 皆是食自死牛馬禽獸之肉而生此疾, 十患十死. 宜急取紫金錠半錠, 淡酒化下, 重者服一錠, 外用涼水磨塗疔上, 日夜各數次, 或吐或利神效.
ZZ	白頸蚯蚓 八九條擂爛, 和酒濾去滓飮之, 其滓塗疔四圍留頭, 出毒氣.
ZZ	大蜘蛛 一箇放疔上, 自咂其毒, 連易 三五箇, 其毒自敗. 以蜘蛛入水, 不傷蛛命, 又兼用蜞鍼法. 方見下《種杏》
EP	紫金錠
SS	一名萬病解毒丹, 治癰疽發背, 諸腫, 諸瘤, 疔瘡ㆍ惡瘡, 一切腫毒. 方見解毒 每取半錠, 淡酒化下, 重者一錠, 外以涼水調塗患處, 一日數次卽效. 惟已潰, 出膿血者, 忌服. 《入門》
EP	返魂丹
SS	治十三種疔瘡危惡者. 雄黃ㆍ白礬(枯) 各二錢, 朱砂ㆍ膽礬 各一錢半, 蟾酥ㆍ血竭ㆍ銅綠 各一錢, 輕粉ㆍ沒藥ㆍ乳香 各五分, 麝香 一字, 蝸牛(生) 不拘多少. 右爲末, 以蝸牛, 蟾酥硏爛和丸芡實大, 每一丸, 令病人先嚼葱白 三寸許, 放在掌心, 將藥丸裹在葱內, 以熱酒一盞, 呑下, 煖處臥, 汗出爲效.
SS	內經曰, 汗之則瘡已. 盖此藥, 能化毒爲汗也. 《瑞竹》
EP	一捻金
SS	治疔疽, 卽賽命丹方見上爲末, 每服 二三分, 溫酒調下. 如服賽命丹後, 毒未盡起, 再用此藥催之. 服此藥後, 身涼者卽死. 《入門》
EP	神效奪命丹
SS	治疔瘡惡瘡, 及破傷風, 昏沈危急者. 朱砂 三錢半(爲衣), 輕粉ㆍ血竭 各二錢, (枯)白礬ㆍ蟾酥 各一錢, 銅綠 一字, 蝸牛 二十箇. 右末, 用初男乳汁和丸梧子大. 朱砂爲衣, 患人自嚼生葱白數根吐出, 裹藥一丸, 以溫酒呑下. 如吐逆, 以熱酒壓下. 遍身汗出, 毒氣自消. 《丹心》
EP	蟾酥丸
SS	治疔瘡ㆍ惡瘡, 無名腫毒. 朱砂ㆍ雄黃 各三錢, 麝香 一字. 右末, 端午日, 取蟾酥和丸黍米大, 葱酒下三丸. 《醫鑑》
EP	五聖湯
SS	治疔疽. 皂角刺 一兩, 大黃ㆍ金銀花ㆍ甘草 各五錢, (黃)瓜蔞 一箇. 右剉, 酒二升同煎至 八分, 溫服. 《入門》
EP	還魂散
SS	治疔瘡, 及癰疽, 能令內消, 去毒化爲黑水, 從小便出, 萬無一失. 知母ㆍ貝母ㆍ白芨ㆍ半夏ㆍ天花粉ㆍ皂角刺ㆍ乳香ㆍ金銀花ㆍ穿山甲 各一錢. 右剉, 作一貼, 好酒一椀同煎至半椀去滓, 乘溫盡服. 將渣搗爛, 加芙蓉葉 一兩, 蜜水和付瘡上, 如乾以蜜水潤之, 過一宿自消. 《醫鑑》
EP	千金消毒散
SS	治疔瘡, 發背, 一切無名惡瘡腫毒, 初發脈洪數弦實, 欲作膿者. 當歸ㆍ金銀花 各二錢, 大黃ㆍ芒硝ㆍ連翹ㆍ黃芩ㆍ赤芍藥 各一錢, 皂角刺ㆍ牡蠣ㆍ天花粉 各五分. 右剉, 作一貼, 酒水各半煎服. 《回春》
EP	迴瘡錠子
SS	治疔疽神效. 草烏 一兩, 巴豆肉 七箇, 蟾酥(粳米大) 七粒, 麝香 一字. 右爲末, 麪糊和作錠子, 先鍼瘡頭, 至痛見血, 用此錠紝入, 以膏藥貼之, 重者, 於瘡四圍紝之. 二三日疔根自拔出. 《精義》
SS	一名迴生錠子. 《丹心》
EP	碧霞錠子
SS	治疔瘡及惡瘡不覺痛. 銅綠 一兩, 䃃砂 二錢, 蟾酥 一錢. 右末, 飯和作錠子, 先鍼刺疔心出血, 以錠子紝之, 用膏貼之. 《精義》
EP	迴瘡蟾酥錠子
SS	治疔瘡. 天南星ㆍ款冬花ㆍ巴豆肉ㆍ黃丹ㆍ砒礵 各一錢, 獨活 五分, 斑猫 七箇. 右細末, 用新蟾酥和勻如黍米大作錠子, 先以針刺疔頭有血出, 下錠子, 以膏藥貼之, 膿出自差. 《精義》
EP	飛龍奪命丹
SS	治疔瘡及惡瘡. 朱砂 三錢, 砒礵 一錢半, 䃃砂ㆍ鵬砂ㆍ乳香ㆍ沒藥ㆍ黃丹ㆍ血竭 各二錢, 麝香 一錢 二分半, 南星ㆍ半夏 各一錢, 斑猫 十二箇(去足翅), 巴豆 十二箇(去皮油). 右爲末, 蟾酥汁和丸紅豆大, 五分內取一分, 加入斑猫 四箇, 然後捻成錠子如小麥大, 先用鍼刺疔心, 下錠子, 用飯粘紙封口, 用前 四分內一丸, 噙在舌上, 涼水送下. 《丹心》
EP	雄黃丸
SS	治同上. 雄黃ㆍ鬱金ㆍ皂角ㆍ全蝎 各一錢, 巴豆肉 十四箇, 麝香少許. 右末, 滴水爲丸菉豆大, 茶淸下二十丸. 《正傳》
EP	化毒丸
SS	治同上. 朱砂ㆍ䃃砂ㆍ雄黃 各一錢, 龍腦ㆍ麝香 各五分, 輕粉 一字, 蟬蛻 二十枚. 右爲末, 蟾酥和丸菉豆大, 每用一丸, 放於舌上, 取涎而愈. 《正傳》
EP	二活散
SS	治疔瘡. 羌活ㆍ獨活ㆍ當歸ㆍ烏藥ㆍ赤芍藥ㆍ金銀花ㆍ天花粉ㆍ連翹ㆍ白芷ㆍ甘草節 各二錢, 紅花ㆍ蘇木ㆍ荊芥ㆍ蟬蛻ㆍ乾葛 各一錢半, 檀香 一錢. 右爲末, 每三錢, 蒼耳煎湯調下. 《正傳》
EP	獨蟾丸
SS	治疔瘡, 及一切惡瘡. 蟾酥取得丸如菉豆大, 一蟾或作一丸, 多者作二丸, 每取一丸, 置舌上, 臥片時, 其苦水滿口, 卽嚥下, 或鍼刺疔頭, 納一丸於中, 紙貼護之, 神效. 《正傳》
EP	保生錠子
SS	治疔瘡. 蟾酥 三錢, 雄黃 二錢, 爲末, 用靑桑皮(生者) 二兩, 同擣如泥, 六分, 重捻作錠子, 朱砂爲衣, 陰乾, 以冷葱湯磨服, 八分, 仍用冷葱湯呑下, 外用鍼刺疔頭, 將錠子揷入, 被盖出汗, 二日爛出卽愈. 體虛淸貴人, 及婦女胎前後, 毒淺者, 最宜. 《入門》
EP	神仙解毒丸
SS	治疔瘡ㆍ魚臍瘡, 諸般惡瘡初發. 白礬不以多少, 熔化作丸如菉豆大, 朱砂爲衣, 每十丸, 葱白煎湯送下, 一服立消. 《醫鑑》
EP	金銀白芷散
SS	治疔疽. 金銀花 二錢, 皂角刺 一錢半, 黃芪ㆍ當歸ㆍ白芷ㆍ甘草 各一錢, 檳榔ㆍ川芎ㆍ防風ㆍ天花粉 各五分. 右爲末, 分三貼, 每取一貼, 酒水各半煎, 連渣服. 《正傳》
EP	四聖旋疔散
SS	治疔瘡, 生於四肢, 勢微者. 先用醋調此末, 塗疔上, 次服托裏之藥, 其疔自出. 巴豆肉 五分, 輕粉ㆍ䃃砂ㆍ白殭蠶 各二錢半. 右爲細末, 醋調用之. 《精義》


CC	癰疽雜證
ZZ	有癰疽煩渴, 有癰疽嘔逆, 有癰疽痰盛, 有癰疽寒熱, 有癰疽作痛, 有癰疽泄瀉.
DD	癰疽煩渴
ZZ	熱毒方盛或發大渴, 此乃毒氣攻心. 令舌乾煩渴. 但用補心氣藥內補卽止. 《涓子》
ZZ	癰疽發渴, 乃氣血兩虛. 八物湯方見虛門, 加黃芪ㆍ麥門冬ㆍ山茱萸ㆍ五味子. 《回春》
ZZ	加減八味元方見虛門, 治癰疽渴疾, 首尾通用最佳, 老人尤宜. 《得效》
ZZ	淸膻竹葉湯ㆍ竹葉黃芪湯ㆍ人參黃芪湯ㆍ黃芪六一湯ㆍ金銀花散ㆍ五味子湯ㆍ忍冬丸ㆍ忍冬湯二方見下, 選用. 《諸方》
DD	癰疽嘔逆
ZZ	未潰時, 嘔者, 當作毒氣上攻治之, 潰後, 當作陰虛補之. 若年老人潰後嘔不能食, 宜參苓白朮膏方見內傷補之. 河間謂瘡瘍嘔者, 濕氣侵于胃也. 宜倍白朮. 《丹心》
ZZ	癰疽及疔瘡惡瘡, 毒氣攻心, 則多嘔逆. 宜乳粉托裏散ㆍ生薑甘桔湯.
ZZ	食不能下, 服藥而嘔, 六君子湯方見痰門, 加木香ㆍ縮砂. 《回春》
ZZ	或用獨參湯卽愈. 《丹心》
DD	癰疽痰盛
ZZ	癰疽生痰有二. 一者, 胃寒, 二者, 鬱熱. 俱宜二陳湯, 或榮衛返魂湯方見上, 加南星ㆍ半夏. 《入門》
ZZ	痰盛喘急, 六君子湯, 加薑ㆍ棗, 煎服, 或補中益氣湯方見內傷, 加麥門冬ㆍ五味子ㆍ桑白皮, 煎服. 《回春》
DD	癰疽寒熱
ZZ	癰疽未愈之間, 先嘔痰而寒熱, 汗出而止, 或連日或間日, 宜服加味不換金正氣散. 《得效》
ZZ	癰疽虛證, 寒戰, 明乳香硏細 半兩, 每一錢, 熱水調下. 戰發於肝, 乳香着肝而溫之, 寒戰隨止. 《直指》
DD	癰疽作痛
ZZ	癰疽不可不痛, 亦不可大痛. 未潰前痛者, 爲熱毒, 便秘者, 內疏黃連湯方見上. 膿脹痛者, 鍼之. 已潰膿出而反痛者, 虛也. 《入門》
ZZ	癰疽, 寒熱虛實, 皆能爲痛. 若熱毒之痛, 以寒涼之劑, 折其熱, 若寒邪之痛, 以溫熱之劑, 熨其寒, 虛而痛者補之, 實而痛者瀉之. 《精義》
ZZ	膿潰之後, 反痛者, 虛也. 宜補之. 穢氣所觸者, 宜和解之. 風冷所逼者, 宜溫散之. 補者, 當歸ㆍ黃芪之類, 和解者, 乳香ㆍ芍藥之類, 溫散者, 防風ㆍ桂枝之類. 《綱目》
ZZ	膿血旣泄, 腫痛尤甚, 人參黃芪湯, 或十全大補湯方見虛門, 加麥門冬ㆍ五味子. 《回春》
ZZ	止痛當歸湯ㆍ二仙散ㆍ香靈散, 選用.
DD	癰疽泄瀉
ZZ	癰疽泄瀉, 宜乳粉托裏散, 以木香ㆍ白茯苓煎湯調下, 加味不換金正氣散佐之. 《直指》
ZZ	腹痛泄瀉, 咳逆昏憒, 急用托裏溫中湯, 或用六君子湯方見痰門, 加炮附子. 《回春》
EP	淸膻竹葉湯
SS	治癰疽煩渴. 竹葉ㆍ升麻ㆍ黃芪(蜜灸)ㆍ瓜蔞根ㆍ麥門冬 各一錢, 生地黃ㆍ黃芩ㆍ赤芍藥ㆍ人參ㆍ知母ㆍ白茯苓ㆍ甘草(灸) 各七分半. 右剉, 作一貼, 入棗 二枚, 水煎服. 《精義》
EP	竹葉黃芪湯
SS	治癰疽惡瘡發渴. 竹葉ㆍ生地黃 各一錢半, 黃芪ㆍ麥門冬ㆍ當歸ㆍ川芎ㆍ黃芩ㆍ赤芍藥ㆍ人參ㆍ半夏ㆍ石膏ㆍ甘草 各七分半. 右剉, 作一貼, 入薑 五片, 水煎服. 《入門》
EP	人參黃芪湯
SS	治癰疽潰後, 少食, 不眠, 煩熱. 黃芪(蜜灸)ㆍ人參ㆍ白朮 各一錢, 升麻 六分, 陳皮ㆍ蒼朮ㆍ麥門冬ㆍ當歸ㆍ神麴ㆍ甘草 各五分, 黃柏 四分. 右剉, 作一貼, 水煎服. 《入門》
EP	黃芪六一湯
SS	治癰疽煩渴. 黃芪(蜜灸) 六兩, 甘草(灸) 一兩. 右剉, 每三錢, 入薑三棗二, 煎服. 此藥大治渴疾, 常服可免癰疽之患. 《得效》
SS	一方, 黃芪 六兩(半生用半, 鹽水潤蒸三次), 粉草 一兩(半生半灸). 右末, 每二錢, 白湯點服. 《精要》
EP	金銀花散
SS	治同上. 金銀花 四兩, 甘草(炒) 一兩. 右麤末, 分三貼, 水酒相半煎服. 《衛生》
EP	五味子湯
SS	癰疽, 口燥舌乾, 此腎水竭也. 此藥治之. 五味子ㆍ黃芪(生)ㆍ人參ㆍ麥門冬ㆍ甘草 各一錢. 右作一貼, 水煎, 日服三五次. 《精要》
EP	乳粉托裏散
SS	治癰疽惡瘡, 毒氣攻心, 迷悶嘔吐, 喉舌生瘡, 名曰心氣絶. 初起宜服此藥, 最能返出毒氣, 不致內陷. 菉豆粉 四錢, 乳香 一錢. 右爲末, 每二錢, 甘草湯調, 時時呷下, 一方新水調服. 《入門》
SS	一名內托散, 一名護心散, 一名內托香粉散. 《綱目》
SS	一方, 癰疽, 疔瘡, 惡瘡, 須服此, 預防毒氣攻心. 菉豆粉 四兩, 乳香 一兩, 朱砂 二錢. 右爲末, 每二錢, 甘草湯調下, 名曰乳香護心散. 《丹心》
EP	生薑甘桔湯
SS	治癰疽, 毒氣上衝, 咽膈窒塞, 嘔吐不已. 桔梗 一兩, 甘草(生)ㆍ生薑 各五錢. 右剉, 井水煎服. 《直指》
EP	加味不換金正氣散
SS	治癰疽寒熱往來, 或挾風邪, 或內氣虛餒. 蒼朮ㆍ橘紅ㆍ半夏麴ㆍ藿香葉ㆍ厚朴 各一錢二分半, 甘草(灸) 一錢, 白茯苓ㆍ川芎 各七分半, 木香 五分. 右剉, 作一貼, 入薑五棗二, 水煎服. 《直指》
EP	止痛當歸湯
SS	治癰疽, 穿潰疼痛. 人參ㆍ黃芪ㆍ當歸ㆍ白芍藥ㆍ生地黃ㆍ官桂ㆍ甘草 各一錢. 右麤末, 水煎服, 日二. 《精義》
EP	二仙散
SS	治癰疽, 疼痛不可忍. 白芷未潰用 一兩, 已潰用 五錢, 貝母未潰用 五錢, 已潰用 一兩. 右剉, 每七錢半作一貼, 酒水相半煎服. 《醫鑑》
EP	香靈散
SS	治癰疽腹痛. 辣桂 二錢半, 木香ㆍ白芍藥ㆍ五靈脂 各一錢 二分半. 右麤末, 每二錢, 入薑棗煎服. 《直指》
EP	托裏溫中湯
SS	治癰疽, 陽氣下陷, 腹痛泄瀉, 咳逆昏憒. 附子(炮) 二錢, 乾薑ㆍ羌活 各一錢二分半, 甘草(灸) 一錢, 益智ㆍ丁香ㆍ沈香ㆍ木香ㆍ茴香ㆍ陳皮 各五分. 右剉, 作一貼, 入薑 五片, 水煎服. 《入門》


CC	癰疽通治藥
ZZ	千金漏蘆湯ㆍ五香連翹湯ㆍ仙方活命飮ㆍ升陽益胃散ㆍ千金內消散ㆍ仙傳化毒湯ㆍ榮衛返魂湯ㆍ紫金錠ㆍ賽命丹ㆍ淵然眞人奪命丹ㆍ飛龍奪命丹ㆍ忍冬丸ㆍ忍冬酒ㆍ忍冬湯, 皆可選用. 《諸方》
DP	千金漏蘆湯
SS	治五發癰疽, 及疔瘡, 內疽, 一切熱毒惡腫, 皆治之. 方見上
DP	五香連翹湯
SS	癰疽, 瘡癤, 瘰癧, 結核, 乳癰, 內疽, 一切惡瘡毒腫, 皆治之. 方見上
DP	仙方活命飮
SS	一切癰疽, 惡瘡, 毒腫, 皆治之, 內外諸證幷治. 排膿, 止痛, 消毒之聖藥也. 方見上
DP	升陽益胃散
SS	五發癰疽, 及內外一切惡瘡毒腫, 皆治之. 方見上
DP	千金內消散
SS	五發癰疽, 及背癰, 內疽, 一切惡瘡毒腫, 乳癰, 腸癰, 便毒, 皆治之方見上.
DP	仙傳化毒湯
SS	癰疽發背, 內疽, 乳癰, 一切無名腫毒, 皆治之. 方見上
DP	榮衛返魂湯
SS	凡氣血逆於肉理, 令壅結爲癰疽毒腫, 此藥大能順氣勻血, 調和榮衛, 通治一切諸癰. 方見上
DP	紫金錠
SS	治內外癰疽, 惡瘡, 疔瘡, 無名毒腫, 乳癰, 便毒. 方見上
DP	賽命丹
SS	治內外癰疽, 發背, 疔瘡, 乳癰, 魚口, 便毒, 一切無名毒腫惡瘡. 方見上
DP	淵然眞人奪命丹
SS	五發癰疽, 發背, 疔瘡, 惡瘡, 無名腫毒, 皆治之. 方見上
DP	飛龍奪命丹
SS	治五發癰疽發背, 疔瘡, 惡瘡, 乳癰, 附骨疽, 一切無名腫毒. 方見上
DP	忍冬丸
SS	通治一切癰疽諸瘡, 消渴後發疽, 尤宜服此. 忍冬草(不以多少, 根莖花葉皆可用). 右入甁內, 好酒浸, 以糠火煨一宿, 取出曬乾, 入甘草少許, 搗爲細末, 以所浸酒打麪糊和丸梧子大. 每服百丸, 酒飮任下. 《精要》
DP	忍冬酒
SS	治一切癰疽, 惡瘡, 背癰, 乳癰, 不問發在何處, 初發便當服, 此百發百中. 忍冬藤(生取) 一把, 以葉入砂盆硏爛, 入酒少許調和, 塗付四圍, 中心留一口, 又取五兩槌碎, 甘草(生) 一兩剉, 入砂甁內, 水二椀, 文武火煎至一椀, 入好酒一大椀煎數三沸, 分三服. 田父野老, 最宜服此. 《丹心》
DP	忍冬湯
SS	治一切癰疽內發外發, 乳癰, 腸癰, 常服托裏消毒. 或加黃芪ㆍ當歸 各二兩, 尤妙. 方與上忍冬酒方同. 《入門》


CC	癰疽鍼法
ZZ	鈹鍼者, 末如劍鋒, 以取大膿. 《靈樞》
ZZ	夫癰氣之息者, 宜以鍼開除去之. 註云, 息與瘜同, 死肉也. 《內經》
ZZ	癰疽成膿, 以馬啣鐵作鍼, 形如韭葉, 兩面皆利, 可以橫直開裂以取膿血. 《精要》
ZZ	癰疽如椒眼數 十粒, 或如蜂窠蓮房, 而膿出痛不除, 宜以鈹鍼橫直裂之, 則毒血挾膿出而愈. 《綱目》
ZZ	癰疽作膿, 若不鍼烙, 毒氣無從而解, 膿瘀無從而泄. 過時不鍼烙, 反攻其內, 欲望其生, 豈可得乎. 癤皮薄, 惟用鍼以決其膿血, 不可烙也. 《精義》
ZZ	凡近筋脈骨節處, 不得亂行鍼烙.
ZZ	癰疽, 皮厚口小, 膿水出不快者, 宜用鍼烙. 《精義》
ZZ	大抵用鍼, 只欲引膿出. 如鍼刺無膿, 是氣伏也. 不可用鍼烙. 《涓子》
DD	蜞鍼法
ZZ	癰癤初發漸大, 以濕紙 一片, 搭瘡上, 其 一點先乾處, 卽是正頂. 先以水洗, 去人皮鹹, 取大筆管 一箇, 安於正頂上, 却用大水蛭 一條, 安其中, 頻以冷水灌之, 蛭當吮其正穴膿血, 皮皺肉白, 是毒散無不差. 如毒大蛭小, 須用 三四條方見效. 若吮着正穴, 蛭必死, 用水救活. 累試奇效. 如血不止, 以藕節上泥塗之. 《得效》
ZZ	蜞鍼一法, 可施於輕小證候. 若癰疽大毒, 積在藏府, 徒竭其血於外無益也. 《丹心》


CC	癰疽烙法
ZZ	或問, 烙法何如. 曰膿或汪洋欲出奈何. 皮厚肉深難穴者, 不用烙以開竅脈, 膿何由出.
ZZ	膿本肉腐所成, 皆挾毒熱之氣, 若久留肉腠間, 則毒氣浸淫, 好肉亦化爲膿腐, 此所以烙法有功乎潰瘍也. 《涓子》
ZZ	癰疽成膿, 宜烙. 可用銀篦大 二分長六寸, 火上燒令赤, 急手熨烙毒上, 得膿爲效. 《精要》
ZZ	近代良醫, 只以金銀鐵鋌, 其㨾如鍼者, 以木炭熱火猛燒通赤, 蘸油烙之, 尤妙. 隨鍼烙出膿者, 順也. 如膿不出, 實者, 撚髮爲絍, 虛者, 以紙爲絍, 於絍上蘸藥, 絍入鍼孔, 引出膿毒, 如腫不退疼不除, 急服排膿托裏湯藥, 以助其勢.
ZZ	膿色黃白卽好, 若赤黑色, 防後有鮮血出. 《精要》


CC	癰疽灸法
ZZ	凡癰疽之發, 或因內有積熱, 或因外寒鬱, 內熱. 若於生發之處, 艾灸以散其毒, 治之于早, 可以移深爲淺, 改重爲輕. 諸項灸法皆好, 惟騎竹馬灸法方見鍼灸, 尤爲切要, 此消患於未形之策. 《丹心》
ZZ	癰疽已覺微漫腫硬, 皮不變色, 脈沈不痛者, 當外灸之, 引邪氣出而方止. 經曰, 陷下者, 灸之. 如外微覺木硬而不痛者, 當急灸之, 是邪氣深陷也. 淺者, 不可灸, 如有膿水亦不可灸, 當鍼之. 《保命》
ZZ	癰疽初覺腫痛, 先以濕紙覆其上視之, 先乾處, 是頭. 大蒜切片, 安頭上, 以大艾炷灸之三壯, 卽換一蒜, 痛者灸至不痛, 不痛者灸至痛乃止. 大槪以百壯爲準. 最要早覺早灸爲上. 如有頭則不必紙覆也. 《三因》
ZZ	若十數頭, 作一處生者, 卽用大蒜硏成膏作薄餠, 鋪頭上, 聚艾于餠上灸之. 《三因》
ZZ	初發小點一二日, 急以蒜片貼其中心, 以小艾炷灸五壯而止. 《直指》
ZZ	始發一二日, 十灸十活, 三四日六七活, 五六日三四活. 《綱目》
ZZ	灸法, 所以暢達, 拔引鬱毒, 此從治之意也. 譬如盜入人家, 必開門逐之使出, 萬一門不開, 無從而出, 必傷主乃已. 《綱目》
ZZ	頭爲諸陽之會, 若有發宜灸, 艾炷宜小, 壯數宜少, 三五壯而已. 腹背則多灸爲妙. 《精要》
ZZ	多灸則內服乳粉托裏散, 防火氣入心. 《丹心》
ZZ	有善治癰疽者, 皆於瘡上灸至二三百壯, 無有不愈. 但艾炷小作之, 小則人不畏灸, 灸多則作效必矣. 《資生》
ZZ	隔蒜灸法ㆍ豆豉餠灸法ㆍ桑枝灸法ㆍ附子灸法ㆍ硫黃灸法ㆍ土餠灸法, 幷治癰疽惡瘡腫毒. 詳見鍼灸
DD	艾灸治驗
ZZ	一人發背, 醫療逾月, 勢益甚, 有張生者, 敎以艾灸其上, 至一百五十壯, 知痛乃止. 明日, 鑷去黑痂, 膿盡潰, 肉理皆紅, 不復痛. 乃以膏藥貼之, 日一易, 易時剪去黑爛, 月餘乃平復. 《本事》
DD	灸石癰法
ZZ	堅硬不潰, 名曰石癰. 當上灸百壯, 石子當碎出. 《資生》
DD	灸發頤法
ZZ	此瘡最險. 頭面腫大, 牙齒亦脫. 解開頭髮, 尋頂螺中, 灸二十一壯, 如不達, 灸至四十九壯而止. 《直指》
DD	灸疔疽法
ZZ	大蒜爛搗成膏, 塗瘡四圍, 留瘡頂, 以艾炷灸之, 以爆爲度, 不爆難愈, 灸百壯無不愈. 《正傳》
DD	灸便毒法
ZZ	用細草, 隨患人左右手量中指, 自手掌盡處橫紋量起, 通三節, 至指盡則住, 不量爪甲, 切斷. 却將此草, 於手腕橫紋量起, 引草向臂, 當中草盡處, 卽是穴. 艾炷如麥大, 灸二三壯, 腫散痛止卽安. 《得效》


CC	調理及禁忌法
ZZ	癰疽患時將理法. 避風邪.
ZZ	少睡臥.
ZZ	勿驚憂.
ZZ	勿嗔怒.
ZZ	徐行動.
ZZ	省言語.
ZZ	戒閨房.
ZZ	絶思慮.
ZZ	防觸穢.
ZZ	聽好事.
ZZ	瘡頻洗.
ZZ	藥常助.
ZZ	盥漱聞香.
ZZ	二便順序.
ZZ	擇飮食內充, 無飢飽失度.
ZZ	付藥運掉屈伸, 瘡口常加愛護.
ZZ	妄用惡草, 愈滋其毒.
ZZ	不忌飮食, 反害其瘡. 《直指》
ZZ	惡肉去盡, 瘡口收斂, 欲平之際, 尙忌起立行步, 揖待賓客, 酒肉, 宴會, 嗔怒, 沐浴, 勞動等事. 直待瘡痂平復, 精神如故, 氣力完全, 方無所忌, 百日內愼勿觸犯. 《精義》
ZZ	癰疽最宜節愼飮食. 其熱毒方盛, 或發大渴, 多飮冷水及水漿之類, 此乃毒氣攻心, 令口乾煩渴. 但以心氣藥內補藏府卽止矣. 《丹心》
ZZ	凡癰疽, 勿食羊ㆍ雞ㆍ牛ㆍ鵝ㆍ魚ㆍ麪ㆍ煎煿灸炒ㆍ法酒等味. 犯之, 必發熱. 盖厚味能引起宿火之熱. 此誠富貴豢養口腹者, 所宜謹守, 若冬寒與虛老人, 寧無權法乎. 略加滋味, 以補胃氣, 庶易收斂. 《丹心》
ZZ	膿潰之後, 氣血虛弱, 則可食羊肉ㆍ鵪鶉ㆍ蔓菁ㆍ蘿葍ㆍ薑ㆍ醬ㆍ苽ㆍ薺ㆍ稀粥ㆍ軟飯. 若肌肉漸生, 思想滋味, 則宜食白熟ㆍ酥ㆍ餠ㆍ虀ㆍ粥ㆍ羹ㆍ湯, 熟軟溫和, 勿令大飽. 《精義》
ZZ	諸痛痒瘡瘍, 皆屬於心. 如茯苓ㆍ茯神ㆍ遠志ㆍ益智ㆍ石菖蒲, 等輩, 須當佐助於其間, 抑使病人, 不得憂恐嗔怒, 勞精疲神, 有觸於心, 尤關利害. 《直指》
ZZ	背疽之人難於隱几, 用菉豆十餘斗作一大袋, 隱伏則自然心涼身安. 《精要》
ZZ	瘡瘍面赤, 雖伏火熱, 禁不得攻裏, 宜發表以去之.
ZZ	瘡瘍鬱冒, 俗呼昏迷, 愼不可下, 汗之則愈. 《東垣》


CC	單方
XX	凡三十七種. 有陶潛膏.
DP	朱砂ㆍ雄黃
SS	古之瘍醫, 以五毒攻瘍中物也. 凡解瘡毒, 不可無雄黃ㆍ朱砂. 《本草》
SS	朱砂ㆍ雄黃ㆍ膽礬ㆍ白礬ㆍ磁石, 置瓦盒中, 火煆三日夜, 其烟上着盖中, 以雞羽掃取之, 以注惡瘡, 則惡肉, 附骨, 膿血卽潰出而愈. 此五毒也. 《入門》
DP	伏龍肝
SS	諸癰疽發背, 一切腫毒, 以雞子黃和塗之, 或醋調, 或大蒜同硏貼之, 幷佳. 《本草》
DP	煉石
SS	諸惡腫及發背, 取石子, 火燒赤, 醋淬十餘度, 取屑爲末. 醋調, 塗之卽愈. 此造磨磑尋常石也. 《本草》
DP	甘菊
SS	治癰毒, 及疔腫垂死. 菊葉搗取汁飮一升神驗.
SS	又取莖葉, 塗付疔上亦效. 名曰陶潛膏. 《醫鑑》
DP	野菊花
SS	治疔瘡. 野菊花ㆍ菉豆爲末, 酒調, 飮醉睡覺, 痛定熱除. 《入門》
DP	生地黃
SS	治一切癰腫. 地黃搗爲泥, 攤布上. 糝木香末於中, 再攤地黃泥貼腫上. 三度差. 《本草》
DP	茺蔚莖葉
SS	療疔瘡, 乳癰及諸毒腫. 搗取汁飮之, 滓外付. 《本草》
DP	白鳳仙花
SS	治癰疽發背. 取花, 連根葉搗爛. 先以米醋洗患處, 後付藥, 一日一換如神. 《回春》
DP	薜荔
SS	治背癰. 取葉, 爛硏取汁, 和蜜飮數升, 以滓付瘡上. 一方, 細硏和酒絞取汁, 煎數沸服之. 《本草》
DP	黃芪
SS	治癰疽久敗瘡, 排膿止痛, 濃煎服之. 內托陰證瘡瘍必用之藥也. 《東垣》
DP	忍冬藤
SS	治一切癰疽, 腫毒. 花莖與葉, 生搗, 煖酒調服. 《直指》
DP	蒼耳
SS	主疔瘡. 取莖葉, 燒存性, 醋調塗疔上, 當出根. 加雄黃尤妙.
SS	又方蒼耳 一握, 生薑 四兩, 搗取汁, 入酒和服. 治疔毒入心嘔逆者效. 《入門》
DP	白芷
SS	治發背, 乳癰. 能止痛生肌, 蝕膿.
SS	敗膿不去, 加白芷卽去. 《丹心》
DP	茅鍼
SS	癰毒惡瘡, 不作頭, 酒煎茅鍼, 取汁服. 一鍼一孔, 二鍼二孔, 必穿穴. 《本草》
DP	大黃
SS	治癰疽熱毒. 大黃(酒洗剉) 二錢, 甘草 一錢, 煎服. 脈實, 膏粱之人宜服. 《綱目》
DP	茨菰
SS	取根莖, 搗付腫毒癰上卽消. 水煎服亦效. 《俗方》
DP	槐花
SS	治百種瘡毒. 槐花 四兩, 炒香, 入酒二椀, 煎二三沸, 去滓盡服卽消. 《入門》
DP	黃桑葉
SS	癰疽, 瘡口成大窟不斂, 經霜黃桑葉爲末, 頻糝瘡中, 或煎湯洗之. 《本草》
DP	乳香
SS	止痛長肉, 令諸瘡內消.
SS	凡血滯則氣壅, 經絡滿急, 而作痛腫. 乳香能破宿血, 消腫止痛, 爲瘡家奇藥也. 《入門》
DP	皂角刺
SS	治癰疽, 能鑽引至痛處, 亦能宣毒. 燒存性爲末, 薄酒調下 一錢. 《綱目》
DP	槲木皮
SS	煎湯, 洗諸敗爛瘡, 及乳癰諸瘡最佳. 《本草》
DP	生龜
SS	刺取血, 塗癰疽腫毒卽消, 神驗. 《俗方》
DP	蜘蛛
SS	治懸癰. 取大者 一箇, 硏爛調服, 隨病左右側臥良. 《醫林》
DP	脂麻油
SS	治癰疽發背. 毒瘡初作便服, 使毒氣不內攻. 麻油煎十餘沸, 候冷, 一斤, 好酒二椀和勻, 分五次溫服, 一日夜服盡, 此神仙截法. 《直指》
SS	亦解陰證沈毒. 《直指》
DP	雄雀屎
SS	一名白丁香. 治癰腫已有膿未潰出. 以醋調雀屎, 如小豆大付之卽穿, 出膿. 《本草》
DP	甛瓜子
SS	主腹內結聚, 破潰膿血. 最爲腸胃腹內癰要藥. 爲末酒下 二三錢. 《本草》
DP	蜀葵花
SS	諸癰瘡腫痛, 不可忍, 葵花根, 爛搗貼之立效.
SS	黃蜀葵花葉, 入鹽硏爛, 付之亦效. 《綱目》
DP	葫
SS	小蒜也. 治癰毒瘡腫, 叫呼不得臥. 取獨頭蒜, 細搗麻油調和厚付瘡上, 乾則易. 神效. 《本草》
DP	人口中唾
SS	凡癰癤, 微有紅頭, 隱疼者, 急用不語津唾, 頻頻塗之, 自消. 飮酒了, 不可用. 《綱目》
DP	猪懸蹄
SS	治癰疽潰爛. 取猪蹄濃煎, 取淸浸洗妙. 《直指》
DP	商陸
SS	熨除癰腫, 付惡瘡.
SS	一切熱毒腫, 商陸根和少鹽搗付, 日一易, 效. 《本草》
DP	苧根
SS	癰疽發背, 未成膿者, 苧根葉, 熟搗付上, 日數易. 腫消卽差. 《本草》
DP	醋
SS	消癰腫. 歌曰, 發背疔瘡識者稀, 醋磨京墨遶四圍, 生薑猪膽同塗上, 天明恰似鬼神移. 《種杏》
DP	赤小豆
SS	消熱毒癰腫. 作末雞子淸調塗之卽差. 亦治一切腫毒作痛. 《本草》
DP	芙蓉
SS	治發背瘡癤, 諸般腫毒, 及杖瘡. 芙蓉花及葉, 幷曬乾爲末, 醋調付. 杖瘡, 雞白淸調白蓮尤佳. 《丹心》
DP	荊芥
SS	搗爛和醋付疔腫甚效. 又水煎, 取濃汁, 服之亦可. 《本草》
DP	人屎
SS	癰疽發背欲死, 取野人乾屎, 燒存性, 醋和如泥, 付腫上, 乾則易, 甚良. 又治疔腫, 封其上, 一日根爛. 《本草》


BB	諸瘡


CC	大風瘡
ZZ	脈風成爲癩. 癩者, 榮衛熱腐, 其氣不淸, 故使鼻柱壞而色敗, 皮膚瘍潰. 《內經》
ZZ	大風之源, 有三種五死. 一種風水, 二種傳變, 三種者, 自不調攝.
ZZ	五死者, 一曰皮死, 麻木不仁, 二曰肉死, 割切不痛, 三曰血死, 潰爛成膿, 四曰筋死, 手足脫落, 五曰骨死, 鼻梁崩塌, 眼斷, 脣翻, 聲啞.
ZZ	又曰, 一風者, 肺受病, 先落眉毛. 二風者, 肝受病, 面起紫疱. 三風者, 腎受病, 脚底先穿. 四風者, 脾受病, 遍身如癬. 五風者, 心受病, 先損其目.
ZZ	或有墳墓居址風水不吉, 或父母夫妻家人遞相傳染, 或在外不謹糞坑房室床鋪衣被, 橋上樹下歇息, 去處命値委死凶星. 遭此惡疾, 宜服消風散ㆍ追風散ㆍ磨風元, 兼用洗藥敷藥. 《翛然子》
ZZ	大風病, 是受得天地間殺物之風, 古人謂之癘風者, 以其酷烈暴悍可畏也. 得之者, 須分在上在下. 夫在上者, 以醉仙散, 取臭涎惡血, 於齒縫中出, 在下者, 以通天再造散, 取惡物蟲積, 於穀道中出. 所出雖有上下之殊, 然皆不外乎陽明一經. 盖陽明者, 胃與大腸, 無物不受, 乃脾肺二藏之府也. 脾主肌肉而肺主皮毛, 乃府及於藏病也. 《丹心》
ZZ	服藥下蟲積, 後用防風通聖散方見風門調之. 重者, 又與換肌散. 夫上下同得者甚重, 自非醫者神手, 病者鐵心, 罕能免此. 若遇此疾, 切須戒鹽, 及一切口味, 公私世務, 悉宜屛去. 《丹心》
ZZ	此疾雖治得愈, 若不絶味斷慾, 皆不免再發而終於不救. 孫眞人曰, 嘗治四五百人, 終無一人免於死, 非眞人不能治, 盖無人能守禁忌耳. 《丹心》
ZZ	初起白屑紫雲如癜風然, 或有遍身白皮脫落如蛇蛻狀. 《得效》
ZZ	起白屑者, 白花蛇丸, 眉鬚落者, 三蛇丹, 鼻崩者, 換肌散ㆍ補氣瀉榮湯, 通用凌霄花散ㆍ加味苦參丸ㆍ換骨丸ㆍ大麻風丸ㆍ紫雲風丸ㆍ返魂追命再造散ㆍ烏蛇苦參元, 可選用. 《諸方》
ZZ	治癩, 以蒼耳葉爲君, 更以酒煮烏蠡魚代補蛇之或缺, 爲末, 糊丸梧子大. 茶淸下七八十丸. 更入紫萍尤捷, 數月而安. 《丹心》
ZZ	服藥瘳後, 終身不得食牛馬驢騾等肉, 犯者復發必死. 《得效》
DP	消風散
SS	第一日服. 白芷ㆍ全蝎ㆍ人參 各一兩. 右爲末, 每二錢, 勿食晩飯, 次日空心, 溫酒調下, 身上微燥爲效. 《類聚》
DP	追風散
SS	第二日服, 瀉血追蟲. 錦紋大黃 六兩, 鬱金(蟬肚者) 一兩 八錢(炒), 皂角刺 一兩半. 右爲末, 初服 五錢或 六錢, 入大風油 一錢半, 朴硝少許, 入內好溫酒一椀調化, 五更, 空心服之, 直待辰時, 又如前調藥一椀, 入熟蜜少許, 勿令患人知, 先以水盥漱淨, 然後服藥, 必以蜜解口, 切不可臥. 良久, 痛瀉數次不妨, 以薄粥補之.
SS	此藥, 老弱者難治, 五十以下者可治. 精壯者, 十日內三服, 謂如正月初一日服消風散, 初二日服追風散, 初三日服磨風丸, 又如此, 周而復始. 瘦弱者, 十日內一服. 《類聚》
DP	磨風丸
SS	第三日服, 日進二次. 當歸ㆍ羌活ㆍ獨活ㆍ川芎ㆍ天麻ㆍ細辛ㆍ防風ㆍ荊芥ㆍ威靈仙ㆍ麻黃ㆍ何首烏ㆍ蔓荊子ㆍ牛蒡子ㆍ車前子ㆍ皺面草卽稀薟也ㆍ蒼耳草 各一兩. 右曬乾爲末, 酒麪糊和丸梧子大. 溫酒下五七十丸, 日二服, 仍用後藥熏洗糝付. 《類聚》
DP	洗藥
SS	治滿身瘡爛. 地骨皮ㆍ荊芥ㆍ苦參ㆍ細辛 各二兩. 右剉, 以河水煎, 用大桶盛, 浸浴熏洗, 通身出血爲效. 《類聚》
DP	敷藥
SS	治瘡爛遍身. 黑狗脊卽貫衆也ㆍ寒水石ㆍ硫黃ㆍ白礬(枯) 各二兩, 蛇床子 一兩, 朴硝 五錢. 右爲末, 臘猪脂調付妙. 《類聚》
DP	浴法
SS	治遍身癩瘡. 桃ㆍ柳ㆍ桑ㆍ槐ㆍ楮五般枝, 多水濃煎湯, 盛大桶, 浸坐沒頸一日, 竢湯如油, 安矣. 《正傳》
DP	醉仙散
SS	治大風癩瘡. 胡麻ㆍ牛蒡子ㆍ枸杞子ㆍ蔓荊子 各一兩(同炒), 白蒺藜ㆍ苦參ㆍ瓜蔞根ㆍ防風 各五錢. 右細末, 每十五錢末, 入輕粉 二錢拌勻, 每服 一錢, 茶淸調下, 晨午夕各一服. 後五七日, 先於牙縫內出臭黃涎, 渾身疼悶如醉, 然後利下膿血惡臭氣, 病根乃去矣. 《丹心》
SS	服此藥時, 須斷鹽醬醋, 諸般魚肉油膩燒灸之物, 只吃淡粥, 及煮熟時菜, 幷烏蛇ㆍ白花蛇, 淡酒煮熟食之, 以助藥力. 《丹心》
DP	通天再造散
SS	治同上. 皂角刺黑大者 一兩半, 大黃(煨) 一兩, 白牽牛(頭末, 三錢炒三錢生)ㆍ鬱金 五錢. 右爲末, 每二錢或 三錢, 早晨面東, 好酒調下, 當日利下惡物, 或膿或蟲. 《入門》
SS	服藥後泄出蟲, 視其色, 如蟲黑色, 乃是多年, 赤色, 是爲近年. 三四日後, 又進一服, 直候無蟲乃止, 後取防風通聖散方見風門, 加苦參ㆍ天麻ㆍ蟬蛻, 煎服調理, 痛斷滋味. 《丹心》
DP	換肌散
SS	治大風年深, 毛脫鼻塌, 深重者, 取效如神. 烏蛇ㆍ白花蛇ㆍ地龍 各一兩, 當歸ㆍ細辛ㆍ白芷ㆍ天麻ㆍ蔓荊子ㆍ威靈仙ㆍ荊芥穗ㆍ甘菊ㆍ苦參ㆍ紫參ㆍ沙參ㆍ木賊ㆍ不灰木ㆍ甘草(灸)ㆍ白蒺藜ㆍ天門冬ㆍ赤芍藥ㆍ赤箭ㆍ何首烏ㆍ石菖蒲ㆍ胡麻子ㆍ草烏ㆍ蒼朮ㆍ木鱉子ㆍ川芎 各三錢半. 右爲末, 每五錢, 溫酒調下, 酒多爲妙. 其中紫參ㆍ不灰木, 雖無不妨. 《正傳》
DP	補氣瀉榮湯
SS	治癩風, 先砭瘡上, 令惡氣消盡, 後服此藥. 連翹ㆍ升麻 各六分, 桔梗 五分, 黃芩ㆍ生地黃 各四分, 黃芪ㆍ蘇木ㆍ黃連ㆍ地龍ㆍ全蝎ㆍ當歸 各三分, 白豆蔲ㆍ人參 各二分, 甘草 一分半, 胡桐淚 一分, 麝香 少許, 桃仁 三箇(爲泥)ㆍ蝱蟲(炒)ㆍ水蛭(炒) 各三箇(爲末). 右剉, 除胡桐淚ㆍ麝香ㆍ蝱蟲ㆍ水蛭(另末外), 都作一貼, 水二盞, 酒一盞煎至一盞, 去滓, 入細末藥, 煎至 七分, 早飯後, 午飯後服之. 《東垣》
DP	凌霄花散
SS	治癩風神效. 蟬殼ㆍ地龍(炒)ㆍ白殭蠶ㆍ全蝎(炒) 各七箇, 凌霄花 五錢. 右爲末, 每二錢, 熱酒調下. 《丹心》
DP	加味苦參丸
SS	治大風瘡. 苦參 四兩, 防風ㆍ荊芥ㆍ蒼耳子ㆍ胡麻子ㆍ皂角刺 各二兩半, 蔓荊子ㆍ牛蒡子ㆍ枸杞子ㆍ何首烏ㆍ禹餘粮ㆍ蛇床子 各七錢半, 白芷 四錢. 右爲末, 皂角煎膏和丸梧子大. 茶淸, 或酒下五十丸. 《入門》
DP	換骨丸
SS	治癩風. 苦參ㆍ浮萍 各一兩半, 大黃ㆍ槐花ㆍ白芷ㆍ川芎 各一兩 二錢半, 蒼朮 一兩, 乳香ㆍ沒藥ㆍ沈香ㆍ木香 各三錢, 麝香 五分. 右爲末, 以麻黃 五斤煎膏和丸彈子大. 每一丸, 溫酒化下, 忌風二三日. 《入門》
DP	大麻風丸
SS	治大麻風初起, 遍身瘡點五色, 不知痛痒, 麻木證. 苦參 一斤, 羌活ㆍ獨活ㆍ白芷ㆍ白斂ㆍ白蒺藜ㆍ天花粉ㆍ何首烏 各一兩 三錢, 皂角刺ㆍ當歸 各二兩 七錢. 右爲末, 別用皂角 一斤剉, 水煎五日, 去滓熬膏和丸, 溫酒下百丸. 《入門》
DP	紫雲風丸
SS	治癩初起, 如紫雲癜風, 或發紫血疱瘡. 何首烏 四兩, 五加皮ㆍ白殭蠶ㆍ苦參ㆍ當歸 各二兩, 全蝎 一兩半, 惡實ㆍ羌活ㆍ獨活ㆍ白芷ㆍ細辛ㆍ生地黃ㆍ防己ㆍ黃連ㆍ赤芍藥ㆍ蟬退ㆍ防風ㆍ荊芥ㆍ蒼朮 各一兩. 右爲末, 酒糊和丸梧子大. 溫酒, 或米飮下七十丸. 《入門》
DP	返魂追命再造散
SS	治大風癩. 皂角刺 一兩半, 大黃 一兩. 右爲末, 每二錢, 冷酒調下, 瀉蟲出. 《直指》
SS	一方, 治大風勢重不可救者. 皂角刺 一二斤, 九蒸九曬, 硏爲末, 食上, 濃煎大黃湯調下 一錢, 一旬, 鬚髮再生, 肌膚悅潤, 眼明倍常, 其效如神. 《本草》
DP	烏蛇苦參元
SS	治癩風及惡癬. 苦參 一斤半, 烏蛇肉 八兩, 石菖蒲 四兩. 右爲末, 蜜丸梧子大. 茶淸下百丸. 《集成》
DP	愈風丹
SS	治癩疾深重, 一名三蛇丹. 治大風, 髮脫眉落, 遍身麻木瘡爛. 烏蛇ㆍ白花蛇ㆍ土桃蛇 各一條, (幷酒浸)三日, 取肉爲末, 苦參 一斤剉搗取頭末 四兩, 皂角濃煎汁熬膏和丸梧子大. 以防風通聖散煎水, 呑下五十丸, 日二. 《入門》
DD	白癩瘡
ZZ	癩風初起, 白屑剝落. 又一種, 每朝瘡上退白皮一升許, 如蛇蛻. 宜服解毒雄黃元方見咽喉, 兼服白花蛇丸. 《得效》
EP	白花蛇丸
SS	治癩風, 白屑瘡痒, 皮膚皴燥. 白花蛇 一條, 當歸 二兩, 川芎ㆍ白芷ㆍ生地黃ㆍ防風ㆍ荊芥ㆍ(酒)芩ㆍ連翹ㆍ胡麻子ㆍ何首烏ㆍ升麻ㆍ羌活ㆍ桔梗 各一兩. 右爲末, 將浸蛇酒, 和水煮麪糊和丸梧子大. 茶淸下五七十丸. 《入門》
EP	白花蛇酒法
SS	治大風癩瘡. 白花蛇 一條, (先蒸)糯米 二斗. 缸底先安酒麴, 次將蛇以絹袋盛之, 頓於麴上, 然後以糯飯和勻, 頓於蛇上, 以紙封缸口, 候三七日, 開取酒, 將蛇去皮骨, 焙乾爲末, 每溫酒一盞, 調蛇末一匙服之, 仍以酒脚幷糟做餠食之.
SS	烏蛇釀酒法, 亦同上. 《本草》
DD	鍼法
ZZ	癘風者, 素刺其腫上已. 刺以銳鍼, 鍼其處, 按出其惡氣, 腫盡乃止. 常食方食, 無食他食. 《靈樞》
ZZ	病大風, 骨節重, 鬚眉墮, 名曰大風. 刺肌肉爲故, 汗出, 百日, 刺骨髓, 汗出, 百日. 凡二百日, 鬚眉生而止鍼. 《內經》
ZZ	癩風, 以三稜鍼, 看肉紫黑處, 及委中穴名紫脈, 出死血. 但不可令出太過, 恐損眞氣. 《正傳》


CC	天疱瘡
ZZ	一名楊梅瘡, 與癩大同. 多由肝脾腎風濕熱之毒, 因男女房室傳染. 形如楊梅, 焮紅濕爛痒痛者屬心, 多生乳脇.
ZZ	形如鼓釘黃豆者, 屬脾, 多生滿面.
ZZ	形如綿花者, 屬肺, 多生毛髮.
ZZ	形如紫葡萄, 按之緊痛者, 屬肝腎, 多叢生於尻臀兩陰筋骨之處.
ZZ	形如魚疱, 內多白水, 按之不緊者, 謂之天疱瘡, 乃此類之輕者. 《入門》
ZZ	初起, 卽服防風通聖散一貼, 去麻黃, 以去內毒, 再用一貼, 去硝黃, 發汗以去外毒, 以後用加減通聖散丸多服之, 此方爲首尾要藥. 輕者一劑, 重者十貼, 後宜服化毒散三日. 却用吹藥三日, 瘡乾欲落, 欲落再服化毒散三日, 後量用通聖散加減. 《入門》
ZZ	失治久則風毒流入經絡而成頑癬, 或氣血虛敗而成漏. 或誤服水銀輕粉而成風堆腫爛, 流膿出汁, 病至於此, 治之爲難. 亦有蝕傷眼鼻, 腐爛玉莖, 拳攣肢體與癩無異. 《入門》
ZZ	初起, 宜服消風敗毒散ㆍ加減通聖散ㆍ加減通聖丸. 從肚皮起者, 裏熱發於外, 速服防風通聖散方見風門.
ZZ	成頑癬者, 宜皂根丸.
ZZ	成腫塊者, 宜仙遺粮丸ㆍ西聖復煎丸ㆍ消腫遺粮湯.
ZZ	筋骨痛, 宜香鰾湯ㆍ通仙五寶丹ㆍ仙遺粮湯ㆍ換骨散ㆍ回生保命丹ㆍ茯苓湯.
ZZ	成漏, 宜象牙丸.
ZZ	通治, 宜用活魂丹ㆍ水硃丸ㆍ六六丸ㆍ天疱丸ㆍ三黃敗毒散, 取輕粉法.
ZZ	外治, 宜洗方ㆍ搽方ㆍ熏鼻方ㆍ吹藥方ㆍ照藥方ㆍ滅瘢法. 禁忌法ㆍ鵝掌癬治方.
DP	加減通聖散
SS	治楊梅瘡初起. 牛蒡子 一錢 二分, 防風ㆍ白鮮皮ㆍ赤芍藥ㆍ連翹ㆍ黃芩 各一錢, 金銀花 五分, 梔子仁ㆍ當歸尾 各七分, 荊芥ㆍ槐花 各六分, 白殭蠶ㆍ甘草 各四分. 右剉, 作一貼, 水煎服. 《入門》
DP	加減通聖丸
SS	治同上. 卽前方共 半斤, 再加苦參 半斤. 右爲末, 酒糊或蜜和丸梧子大. 酒飮任下七十丸. 《入門》
DP	化毒散
SS	治楊梅瘡重者. (生)大黃 一兩解熱毒, 穿山甲 五錢解毒, 白殭蠶 三錢去風, 蜈蚣 一條去蟲, 當歸尾 五錢破血. 右爲末, 每二錢, 溫酒調下, 日二服. 《入門》
DP	消風敗毒散
SS	治天疱楊梅瘡初起. 當歸尾ㆍ川芎ㆍ赤芍藥ㆍ升麻ㆍ乾葛ㆍ黃芩ㆍ生地黃 各一錢, 黃連ㆍ黃柏ㆍ連翹ㆍ防風 各八分, 羌活ㆍ金銀花ㆍ甘草 各五分, 蟬殼 二箇. 初服加大黃 二錢, 芒硝 一錢半利下惡物後勿用. 右剉, 作一貼, 水煎服. 《回春》
DP	皂根丸
SS	治楊梅瘡成頑癬. 當歸 二兩, 黃芪 一兩半, 人參ㆍ陳艾 各一兩, 麻黃 五錢, 皂角樹根皮 四兩. 右爲末, 蜜丸梧子大. 土茯苓湯下五十丸. 《入門》
DP	仙遺粮丸
SS	治楊梅瘡後腫塊成癰. 土茯苓 一斤, 防風ㆍ木通ㆍ薏苡仁ㆍ防己ㆍ白茯苓ㆍ金銀花ㆍ木瓜ㆍ白鮮皮ㆍ皂角刺 各五錢, 白芥子 四錢, 當歸身 七錢. 右爲末, 蜜丸梧子大. 酒飮任下五七十丸, 或浸酒服, 忌生冷雞猪魚煎炒等物. 《入門》
DP	西聖復煎丸
SS	治楊梅瘡後腫塊, 經年破而難愈, 百方不效, 用此如神. 乳香ㆍ沒藥ㆍ孩兒茶ㆍ丁香 各一兩, 白花蛇ㆍ阿魏ㆍ血竭 各四錢, 俱爲末, 白麪(炒) 一斤, 蜂蜜 六兩(煉), 香油 四兩, (煎熟)大棗 二十枚(去皮核). 右和勻擣千杵丸如彈子大. 每一丸, 土茯苓 二兩, 水二椀煎至一椀, 入藥丸, 再煎至半, 去渣溫服. 《回春》
DP	消腫遺粮湯
SS	治楊梅瘡後腫塊. 土茯苓 十五兩, 木通ㆍ薏苡仁ㆍ防風ㆍ防己ㆍ赤茯苓ㆍ金銀花ㆍ木瓜ㆍ白鮮皮ㆍ皂角刺 各五錢, 白芥子(炒硏) 四錢, 當歸身 七錢. 右剉, 分作二十貼, 每一貼, 水煎服, 朝夕兩服. 《丹心》
DP	香鰾湯
SS	治楊梅瘡毒, 筋骨疼痛. 茜根ㆍ麻黃ㆍ烏藥ㆍ細茶ㆍ槐花(炒)ㆍ川椒 各五錢, 魚鰾 三錢(以脂麻同炒成珠), 乳香 一錢. 右剉, 分作二貼, 每一貼, 薑葱各五, 水煎服, 二三貼卽愈. 《回春》
DP	通聖五寶丹
SS	治楊梅ㆍ天疱ㆍ綿花等瘡, 潰爛見骨, 或筋骨疼痛, 或遍身疙瘩, 或成赤白癜, 鵝掌癬, 或皮破肉爛, 口臭難當, 一切頑瘡惡毒, 幷皆治之. 鍾乳粉 三分, 丹砂 二分, 琥珀ㆍ片腦 各五釐, 眞珠 二釐半. 右細末, 每服五釐, 另入飛白霜 二分半炒過, 合作一貼, 每日, 取土茯苓 一斤, 水煎, 取汁十椀, 以湯一椀, 入藥一貼, 攪勻晨服. 其茯苓湯, 須一日服盡, 不可別用湯水服. 一料卽愈, 神驗, 乃治楊梅天下古今第一仙方也. 《回春》
SS	飛白霜, 疑是輕粉.
DP	仙遺粮湯
SS	治楊梅風毒, 或誤服輕粉, 以致癱瘓, 筋骨疼痛, 毁肌傷骨者, 服此除根, 永無後患. 土茯苓 七錢濕者 一兩, 防風ㆍ木瓜ㆍ木通ㆍ薏苡仁ㆍ白鮮皮ㆍ金銀花 各五分, 皂角刺 四分. 右剉, 作一貼, 水煎, 日三服. 《入門》
DP	換骨散
SS	治天疱瘡, 筋骨疼痛. 土茯苓 四兩, 皂角刺 一兩半, 天花粉ㆍ當歸ㆍ荊芥ㆍ麻黃ㆍ梔子ㆍ連翹 各一兩, 乳香ㆍ沒藥 各一錢半. 右剉, 分作十貼, 每取一貼, 水三椀煎至一椀, 分二次服之. 《醫鑑》
DP	回生保命丹
SS	治楊梅ㆍ天疱ㆍ頑瘡, 及輕粉毒, 筋骨腫痛, 不拘新久皆效. 槐花 一兩, 輕粉 四錢二分, 朱砂 四錢, 川芎ㆍ白芷ㆍ雄黃 各三錢, 當歸(炒) 二錢, 丁香ㆍ血竭ㆍ孩兒茶 各一錢, 乳香ㆍ沒藥 各五分, 牛黃 四分. 右爲末, 棗肉入米粉打糊和丸黍米大, 用土茯苓 一兩, 牙皂半箇同煎湯呑下, 日三服. 《醫鑑》
DP	茯苓湯
SS	治遠近楊梅天疱瘡, 毒甚至腐爛肌肉, 膿汁流出, 臭不可聞, 痛不可忍. 薏苡仁ㆍ皂角刺ㆍ木瓜ㆍ白芷ㆍ當歸尾ㆍ黃柏ㆍ生地黃ㆍ牛膝ㆍ白芍藥ㆍ防風 各一兩, 皂角ㆍ川椒ㆍ紅花 各五錢, 甘草節ㆍ羌活 各七錢, 金銀花 二兩, 土茯苓 四兩. 右剉, 分作十五貼, 每一貼, 水煎服, 日二次. 《醫鑑》
DP	象牙丸
SS	治楊梅瘡成漏. 象牙 三錢, 鱉甲ㆍ猬皮(幷燒) 各一箇. 右爲末, 棗肉和丸櫻桃大, 每一丸, 空心, 以童尿化下, 茶淸亦可. 七日後, 取三味末, 猪膽汁調, 付瘡上. 《入門》
DP	活魂丹
SS	治楊梅天疱瘡潰爛, 喉穿鼻崩, 膿血淋漓. 血竭ㆍ乳香ㆍ沒藥ㆍ銅綠ㆍ白礬(枯)ㆍ黃丹ㆍ穿山甲(煨焦) 各一錢, 輕粉ㆍ蟾酥 各五分, 麝香 一字. 右細末, 蝸牛硏如泥和丸菉豆大, 每一丸, 重者二丸, 細嚼葱白裹藥, 熱酒送下, 空心. 《正傳》
DP	水硃丸
SS	治年久楊梅頑瘡不愈者. 水花硃卽輕粉也 一錢, (枯)白礬ㆍ朱砂 各一錢半. 右爲末, 用全蝎酒煎膏和勻, 分作六丸, 分三日服, 以羊肉鮮魚等湯送下, 九日全愈. 《入門》
DP	六六丸
SS	治天疱楊梅瘡. 輕粉 一錢 三分, 黃丹 八分, 朱砂ㆍ雄黃 各五分, 乳香ㆍ麝香 各三分. 右爲末, 糯米糊和勻, 分作六丸, 每日, 茶淸下一丸. 《治疱方》
DP	天疱丸
SS	治同上. 輕粉 一錢半, 朱砂ㆍ雄黃ㆍ陳石(灰) 各半錢. 右爲末, 陳米飯和丸菉豆大, 每三丸, 茶淸呑下. 《治疱方》
DP	三黃敗毒散
SS	通治天疱楊梅等瘡. 防風ㆍ荊芥ㆍ連翹ㆍ白芷ㆍ當歸ㆍ赤芍藥ㆍ黃芩ㆍ黃連ㆍ梔子ㆍ地骨皮ㆍ五加皮ㆍ白鮮皮ㆍ木瓜ㆍ苦參ㆍ蟬退ㆍ金銀花ㆍ薏苡仁ㆍ白殭蠶ㆍ皂角刺ㆍ黃柏ㆍ白蒺藜ㆍ川芎上部倍用ㆍ木通下部倍用ㆍ甘草 各一兩, 土茯苓 一斤半. 右剉, 分作二十五貼, 每取一貼, 水煎服, 日二. 《醫鑑》
DP	取輕粉法
SS	取出腹內輕粉之毒, 可免後患, 用開口川椒, 每空心, 以土茯苓煎湯呑下 三十粒, 卽利輕粉於椒內, 從大便出. 洗起川椒服至椒內無輕粉乃止. 《入門》
DP	仙遺粮
SS	善治久病天疱楊梅, 癰漏, 及曾誤服輕粉, 肢體廢壞, 筋骨疼痛者, 能收其毒, 而祛其風, 補其虛.
SS	右一味爲末, 蜜丸梧子大. 川椒煎湯呑下五十丸. 鼻崩眉落, 筋緩骨拳者皆效. 但初起肺熱便秘者, 勿服. 《入門》
DP	一方
SS	治楊梅天疱諸瘡. 香油 二斤, 入水一盞煎至白烟起, 收貯, 每用黃酒 一鍾, 入油一盞, 溫服, 日三次, 服盡全愈.
SS	又方鴨 一隻餓二日, 只與白水飮之, 用輕粉 一兩, 粳米飯 四兩拌勻, 喂鴨待吃盡, 以葦根槌碎泡水, 令鴨飮之, 解去輕粉之毒, 待鴨毛落盡, 煮鴨食之. 《種杏》
DD	洗藥方
ZZ	治楊梅瘡爛. 防風ㆍ蒼耳子ㆍ地骨皮ㆍ荊芥ㆍ苦參ㆍ細辛 各三兩剉, 以河水煎, 盛大桶, 浸浴熏洗, 通身出汗出血爲效. 《醫鑑》
ZZ	又方, 苦參ㆍ蛇床子ㆍ白礬ㆍ荊芥濃煎湯, 浸洗. 《得效》
ZZ	又桃ㆍ柳ㆍ桑ㆍ槐ㆍ楮濃煎湯, 浸浴亦佳. 《入門》
DD	搽藥方
ZZ	治楊梅天疱, 遍身瘡爛. 杏仁 十四枚(鍼挑火上燒半生半熟), 輕粉 一錢, 片腦 二釐. 爲末, 猪膽汁或香油調搽. 《入門》
ZZ	又野菊花ㆍ棗木根煎湯洗後, 防風通聖散, 同蚯蚓糞爲末, 略炒蜜調付之, 極妙. 《入門》
ZZ	又用千金散ㆍ麝香輕粉散.
EP	千金散
SS	治楊梅瘡爛. 乳香ㆍ沒藥ㆍ血竭ㆍ雄黃ㆍ杏仁 各二錢, 輕粉ㆍ孩兒茶ㆍ白礬(枯) 各五分, 膽礬 三分, 麝香 二分. 右爲末, 先以猪膽汁洗瘡後, 糝上. 《醫鑑》
EP	麝香輕粉散
SS	治天疱瘡爛, 及諸惡瘡. 白礬ㆍ乳香 各一兩, 輕粉 五錢, 麝香半錢. 右爲末, 每取少許, 糝付之. 《治疱方》
DD	熏鼻方
ZZ	治楊梅天疱瘡, 熏鼻甚奇. 黑鉛ㆍ水銀 各一錢, 朱砂ㆍ乳香ㆍ沒藥 各五分, 血竭ㆍ雄黃ㆍ沈香 各三分. 右爲末和勻, 捲作紙撚 七條, 用香油點燈, 放床上, 令病人放兩脚包住, 上用單被, 通身盖之, 口噙涼水頻換, 則不損口頭. 初日用 三條, 後日每用 一條熏之. 《丹心》
ZZ	又方水銀ㆍ白錫ㆍ百草霜 各一錢, 先將錫熔化, 入二味和勻硏末, 捲作紙撚 九條. 每早午晩 各一條, 用紙作罩, 勿令泄氣. 熏鼻孔男左女右, 口噙涼水, 溫則易之. 一日熏三次, 三日九次全愈. 《醫鑑》
DD	吹藥方
ZZ	治楊梅天疱瘡. 黑鉛 八分(熔化, 入水銀一錢, 同結成餠), 銀珠卽輕粉 一錢半(炒)ㆍ白礬ㆍ雄黃 各一錢爲末, 棗肉搗勻, 分作六丸, 每取一丸, 放火籠內, 令病人以巾包頭, 口吹, 眼看其藥丸待烟盡卽止. 當日早午晩各吹一丸, 次日早午吹二丸, 第三日只早吹一丸, 吹後三五日, 或口流涎, 以黃連ㆍ菉豆煎湯解之. 又服化毒散方見上, 三日後, 以加減通聖散丸方見上調理斷根. 《入門》
DD	照藥方
ZZ	服茯苓湯後, 次用照藥. 水銀ㆍ黃丹(炒)ㆍ白錫 各一錢, 血竭(末) 五錢, 京香 三分(無麝香者). 右爲末, 用熟艾鋪紙, 入藥在中, 捲作條放盞內. 入香油一椀, 將藥條作燈心點火, 安木桶內四圍. 用單被圍住勿泄氣, 眼看燈, 口噙涼水, 熱則換水, 盡藥條爲度. 《醫鑑》
DD	滅瘢法
ZZ	治天疱楊梅瘡愈後, 瘢痕紅黑. 用大黃ㆍ白礬 等分同硏, 擦患處, 其痕卽去如常. 《回春》
DD	禁忌法
ZZ	天疱楊梅瘡, 忌食牛馬狗肉雞猪魚生冷, 及酒麪茶油膩辛熱等物. 痛斷酒色, 鹽宜炒食. 《回春》
DD	鵝掌癬
ZZ	凡天疱楊梅瘡, 服輕粉愈後, 手掌上發癬, 退皮 一層, 生生不絶, 名曰鵝掌癬, 亦曰鵝掌風. 宜服蒼耳散, 擦玉脂膏. 《醫鑑》
ZZ	一方, 猪前蹄爪破開, 入菊花ㆍ蒼耳末, 以線縛定, 煮爛食之. 次日, 用白鮮皮ㆍ皂角ㆍ雄黃 各五分, (鉛炒)水銀 三分. 爲末, 臨臥, 以鵝脂薑汁調擦. 次早, 以磁鋒磨刮去麤皮, 服蒼耳散, 擦玉脂膏, 更灸勞宮, 或內關穴斷根. 《入門》
ZZ	又方, 黃丹ㆍ輕粉等分 爲末, 猪油調擦.
ZZ	川烏ㆍ草烏ㆍ何首烏ㆍ天花粉ㆍ赤芍藥ㆍ防風ㆍ荊芥ㆍ蒼朮ㆍ地丁 各一兩, 艾葉 四兩, 煎水熏洗, 立效. 《回春》
EP	蒼耳散
SS	治鵝掌癬. 猪牙皂角ㆍ土茯苓ㆍ甘草 各二錢, 蒼耳子ㆍ金銀花ㆍ皂角子ㆍ防風ㆍ荊芥ㆍ連翹 各一錢, 天麻ㆍ前胡ㆍ蛇床子 各五分. 右剉, 作一貼, 薑 一片, 川椒一撮, 同煎服. 《醫鑑》
EP	玉脂膏
SS	治同上. 牛乳ㆍ桕油無則鵝脂代之ㆍ香油ㆍ黃蠟 各一兩熔化, 乃入胡粉 二錢, 輕粉 一錢半, 麝香 五分. 右爲末, 入內攪勻, 抹癬上, 火上烘擦, 再烘再擦如神. 《醫鑑》


CC	瘰癧
ZZ	瘰癧之證, 內經謂之結核, 是也. 生頸前項側, 結核如大豆如銀杏, 曰瘰癧, 生胸脇腋下, 堅硬如石, 形如馬刀蛤, 曰馬刀. 《入門》
ZZ	結核連續者, 爲瘰癧, 形長如蛤者, 爲馬刀. 《綱目》
ZZ	繞項起核, 名曰蟠蛇癧, 多生肩項, 或赤或白, 或沈或浮, 初生如豆, 久似核, 年月浸久, 其大如梅, 或如雞卵, 排行成列, 或生二三, 或生六七, 是也. 用性努力思慮過久則疼痛赤腫, 早治爲上. 《綱目》
ZZ	流注癧者, 婦人多有之, 其性急躁, 其氣怫鬱, 其心熱着. 初生在項, 破後流注四肢遍體, 結毒如梅李狀, 不療自破, 孔竅相穿, 寒熱疼痛, 或流膿汁, 是也. 又名千歲瘡, 化氣調經湯主之. 《綱目》
ZZ	瘰癧, 始起於少陽, 不守禁忌, 延及陽明. 大抵食味之厚, 鬱氣之積, 皆此二端, 招引變換, 以其屬膽經, 主決斷, 有相火而且氣多血少. 婦人見此, 若月經行, 寒熱不作則可生, 稍久轉爲潮熱危矣. 自非斷慾絶慮, 食淡, 雖神聖不可治也. 《丹心》
ZZ	膽與肝合, 且主筋病. 則筋累累如貫珠, 寒熱焮痛, 乃肝氣動而爲病也. 當淸肝火爲主, 宜淸肝益榮湯方見五藏ㆍ柴胡淸肝湯方見癰疽ㆍ梔子淸肝湯. 《入門》
ZZ	肝燥火動而筋攣, 補中勝毒餠爲主, 多怒火, 宜淸肝解鬱湯方見五藏, 有寒熱, 單夏枯草散. 通用猫頭丸ㆍ海藻散堅丸. 《入門》
ZZ	治法, 大槪以地膽斑猫爲主, 滲泄小便以瀉心火, 立應散是也. 然性甚峻, 服後量體調治, 實者, 宣熱丹, 虛者, 托裏益氣湯方見癰疽. 《入門》
ZZ	瘰癧之毒, 莫不有根. 地膽ㆍ斑猫製度如法, 能使其根從小便中出, 或如粉片, 或如塊血, 或如爛肉, 皆其驗耳. 但毒根之行, 小便必澁, 當以木通ㆍ滑石輩導之. 然是毒必從小便出者何哉. 盖諸痛痒瘡瘍, 皆屬於心故也. 《直指》
ZZ	通治, 宜化氣調經湯ㆍ猫頭丸ㆍ海藻散堅丸ㆍ宣熱丹ㆍ三聖丸ㆍ小犀角丸ㆍ散腫潰堅湯ㆍ內消丸ㆍ琥珀散ㆍ蠟礬元ㆍ天花散ㆍ夏枯草散.
ZZ	瀉肝膽火, 宜梔子淸肝湯.
ZZ	瀉毒, 宜立應散ㆍ薄荷丹ㆍ白蛇散ㆍ四聖散.
ZZ	補虛, 補中勝毒餠ㆍ益氣養榮湯
ZZ	馬刀瘡, 宜連翹散堅湯ㆍ消腫湯ㆍ柴胡通經湯. 《諸方》
DP	化氣調經湯
SS	通治流注瘰癧. 橘皮 二兩, 香附子(酒浸製)ㆍ羌活ㆍ白芷 各一兩, 牡蠣粉ㆍ天花粉ㆍ皂角刺ㆍ甘草 各五錢. 右爲末, 每二錢, 淸酒調下, 日三. 《綱目》
DP	梔子淸肝湯
SS	治肝膽火盛, 耳後頸項胸乳等處結核腫痛寒熱. 柴胡 二錢, 梔子(酒炒)ㆍ牧丹皮 各一錢 三分, 赤茯苓ㆍ川芎ㆍ赤芍藥ㆍ當歸ㆍ牛蒡子 各一錢, 靑皮ㆍ甘草(灸) 各五分. 右剉, 作一貼, 水煎服. 《入門》
DP	補中勝毒餠
SS	治瘰癧馬刀瘡. 黃芪 一錢半, 連翹 一錢, 防風ㆍ升麻ㆍ柴胡ㆍ甘草 各五分, 當歸ㆍ生地黃ㆍ熟地黃ㆍ白芍藥ㆍ陳皮ㆍ人參 各三分. 右爲末, 湯浸蒸餠調和, 捏作二餠子, 曬乾, 每一餠, 搗爲末, 白湯調下. 《入門》
DP	夏枯草散
SS	大治瘰癧, 散結氣, 有補養厥陰血脈之功. 夏枯草末 六錢, 甘草末 一錢. 右和勻, 每二錢, 茶淸調下.
SS	又取一兩, 水煎服. 虛者多服益善, 兼服十全大補湯方見虛門, 加香附ㆍ遠志ㆍ貝母. 治瘰癧馬刀退寒熱之聖藥也. 《入門》
DP	猫頭丸
SS	治瘰癧馬刀, 已破未破皆效. 猫頭骨 一箇(灸), 蝙蝠 一箇(以朱砂 三錢塡入腹內, 瓦上灸焦), 南星ㆍ白礬 各一兩. 右爲末, 黃蠟熔化和丸菉豆大, 臨臥, 米飮下三十丸. 《入門》
DP	海藻散堅丸
SS	治瘰癧馬刀堅硬, 形瘦潮熱, 兼治癭氣. 神麴 四錢, 海藻ㆍ昆布ㆍ草龍膽ㆍ蛤粉ㆍ通草ㆍ貝母ㆍ白礬(枯)ㆍ眞松蘿 各三錢, 半夏 二錢. 右爲末, 蜜丸菉豆大, 葱白湯下三十丸, 或取末 二錢, 溫酒調服. 《入門》
DP	宣熱丹
SS	解瘰癧風熱之毒, 自小便出. 薄荷ㆍ皂角ㆍ連翹ㆍ何首烏ㆍ蔓荊子ㆍ三稜ㆍ荊芥 各一兩. 右爲末, 熱醋浸豆豉 二兩半搗膏, 和丸梧子大. 熟水下三十丸, 日一服. 《入門》
DP	三聖丸
SS	通治瘰癧. 丁香 五十粒, 斑猫 十箇(去毒炒), 麝香 一錢. 右爲末, 鹽豉 五十粒湯浸硏如泥, 和丸菉豆大, 每服五七丸, 空心, 溫酒送下, 日進三服. 五七日外覺小便淋瀝, 或下如靑筋膜之狀, 是病之根也. 《綱目》
DP	小犀角丸
SS	治諸癧應效如神, 常服去根. 黑丑(半生半炒取頭末)ㆍ犀角ㆍ靑皮ㆍ陳皮 各一兩, 連翹 五錢. 右爲末, 皂角 二條(去皮弦子湯浸), 絞取汁一椀, 新薄荷 二斤取汁, 同熬膏和丸梧子大. 連翹ㆍ薄荷湯呑下三十丸, 食後服. 《綱目》
DP	散腫潰堅湯
SS	治瘰癧及馬刀瘡, 堅而不潰, 或潰出膿水. 黃芩 一錢(酒洗半生半炒)ㆍ草龍膽(酒洗) 六分, 瓜蔞根(酒洗)ㆍ黃柏(酒炒)ㆍ知母(酒炒)ㆍ桔梗ㆍ昆布ㆍ海藻 各七分, 柴胡 六分, (灸)甘草ㆍ三稜(酒洗)ㆍ蓬朮(酒炒)ㆍ連翹 各五分, 葛根ㆍ白芍藥ㆍ當歸梢 各四分, 黃連(酒洗)ㆍ升麻 各三分. 右剉, 作一貼, 水浸半日煎服, 食後去枕, 低頭而臥, 含一口作十次嚥下, 徐徐服之. 另搗 一料爲細末, 蜜丸菉豆大, 每取百丸, 以煎藥湯送下. 《東垣》
DP	內消丸
SS	治瘰癧結核, 熱毒鬱滯, 服之內消. 黑丑 八兩(取頭末), 靑皮ㆍ陳皮 各二兩. 右爲末, 以薄荷ㆍ皂角 各三兩煮爛取汁熬膏和丸菉豆大, 以荊芥茶淸呑下三十丸, 食後服. 《精義》
DP	琥珀散
SS	治瘰癧結核, 內消神效. 白丑(頭末)ㆍ滑石ㆍ白彊蠶ㆍ黃芩 各一兩, 木通ㆍ連翹 各七錢, 枳殼ㆍ赤芍藥ㆍ柴胡 各五錢, 斑猫 三錢(去翅足炒)ㆍ甘草 三錢, 琥珀 二錢. 右剉, 分作六貼, 水煎服. 《回春》
DP	天花散
SS	治瘰癧, 潰爛疼痛. 金銀花 二錢, 赤芍藥 一錢 七分, 天花粉 一錢 五分, 穿山甲 一錢 二分, 白芷ㆍ當歸 各一錢, 貝母 七分, 沒藥 五分, 乳香 二分. 右剉, 作一貼, 酒水煎服. 《醫鑑》
DP	立應散
SS	治瘰癧馬刀瘡. 連翹ㆍ赤芍藥ㆍ川芎ㆍ當歸ㆍ滑石ㆍ甘草 各五錢, 黃芩ㆍ斑猫(去毒炒) 各三錢, 白丑(頭末生)ㆍ土蜂房(蜜水洗, 飯上蒸曬乾) 各二錢半, 川烏尖 七箇. 右爲末, 每一錢, 濃煎木通湯調下, 臨臥服. 毒從小便出, 如粉片, 血塊, 是也. 未效再服. 斑猫性毒, 濟以烏尖, 或衝上, 麻悶, 嚼葱白, 茶淸下以解之. 如尿澁, 益元散或五苓散, 燈心煎湯調下, 宣毒後, 繼服薄荷丹, 解其風熱. 《入門》
DP	薄荷丹
SS	解瘰癧毒, 服藥從小便出後, 常服此. 薄荷ㆍ皂角ㆍ連翹ㆍ何首烏ㆍ蔓荊子ㆍ三稜ㆍ荊芥 各一兩. 右爲末, 豉 二兩半, 以熱醋淹豉令軟, 硏爲糊, 和丸梧子大. 熟水下三十丸. 《直指》
DP	白蛇散
SS	治瘰癧, 馬刀, 九瘻, 寒熱作痛. 白花蛇肉 二兩, 靑皮ㆍ黑丑(頭末半生半炒) 各五錢, 犀角 二錢半. 右爲末, 每一錢, 入輕粉 五分硏勻, 五更, 以糯米飮調下. 巳時利下惡物, 乃病根也. 十日後再服, 後用四聖散補之, 永斷根. 《入門》
DP	四聖散
SS	治瘰癧. 用白蛇散取轉後, 用此補之. 海藻ㆍ石決明(煆)ㆍ羌活ㆍ瞿麥 各一兩. 右爲末, 每二錢, 米飮調下, 日三服, 下淸水盡爲妙. 《得效》
DP	蠟礬元
SS	治瘰癧馬刀惡瘡, 衛護內膜, 驅解諸毒, 自然內消, 神妙. 方見癰疽
DP	益氣養榮湯
SS	治懷抱抑鬱, 瘰癧流注, 日晡發熱, 或潰而不斂. 黃芪 一錢半, 人參ㆍ白朮 各一錢, 當歸(酒洗)ㆍ川芎ㆍ白芍藥(酒炒)ㆍ生地黃ㆍ陳皮ㆍ香附子ㆍ貝母 各七分, 柴胡ㆍ桔梗ㆍ地骨皮ㆍ甘草(灸) 各五分. 右剉, 作一貼, 水煎服, 日二次. 《醫鑑》
DP	連翹散堅湯
SS	治馬刀瘰癧, 流注遍體, 作核作瘡. 柴胡 一錢半, 草龍膽(酒炒四次)ㆍ土瓜根(酒炒) 各一錢二分, 黃芩(酒炒三次) 一錢, 當歸梢ㆍ(生)黃芩ㆍ蓬朮(酒炒)ㆍ三稜(酒炒)ㆍ連翹ㆍ白芍藥(酒炒) 各七分, (灸)甘草 五分, 黃連(酒炒)ㆍ蒼朮 各四分. 右剉, 作一貼, 水浸半日乃煎, 去枕仰臥, 一口作十次嚥之, 留一口送下丸藥, 另取一劑爲細末, 蜜丸菉豆大, 每百丸, 以煎藥水送下, 更以龍泉散塗之. 《正傳》
DP	消腫湯
SS	治馬刀瘡. 連翹 二錢, (生)黃芩ㆍ柴胡 各一錢 二分, 天花粉ㆍ黃芪 各一錢, 當歸梢ㆍ甘草 各七分, 鼠粘子ㆍ黃連 各五分, 紅花 二分. 右剉, 作一貼, 水煎服. 《正傳》
DP	柴胡通經湯
SS	治少陽經分項側, 有核堅而不潰, 名曰馬刀瘡. 桔梗 二錢, 柴胡ㆍ連翹ㆍ當歸尾ㆍ黃芩ㆍ黃連(幷酒炒)ㆍ鼠粘子ㆍ三稜ㆍ甘草(生) 各一錢, 紅花 一分. 右剉, 作一貼, 水煎服. 《回春》
DP	一方
SS	治瘰癧. 烏雞卵 一枚穿頂, 納斑猫 一箇, 紙封其竅, 蒸熟去猫, 日一服, 煎五積散方見寒門送下 四五枚, 卽效. 《入門》
DD	外治法
ZZ	凡瘰癧馬刀, 荏苒日久, 內必成膿, 若腫高消軟, 其人面色萎黃, 皮膚壯熱上蒸, 膿已成也. 可以鍼決核中, 用追毒蝕肉錠子紝之, 用膏貼之. 《精義》
ZZ	治法, 以火鍼刺入核中, 納蟾酥膏于中, 外用綠雲膏貼之. 三日後取去核中稠膿, 膿盡取去核外薄膜. 先破初起之核 一枚, 以絶其源, 服藥則後出者皆愈. 或不能收, 如銀杏者, 盡皆開了, 用藥取之. 其自潰者, 猶如木果之腐熟, 肉雖潰而核猶存, 故膿水淋漓, 久難得愈. 治法, 用鐵烙燒赤, 烙去其破核猶存者倂肉潰處, 次用金寶膏, 追去蠹惡之根, 遂能長肉而愈. 《正傳》
EP	蟾酥膏
SS	蟾酥(如大豆許)ㆍ白丁香 十五枚, 巴豆肉 五粒, 寒水石ㆍ寒食麪 各少許. 右各另硏, 合和再硏, 蜜丸菉豆大, 每一丸或二丸三丸, 納入鍼竅中, 如膿未盡, 再納數丸, 以膿盡爲度. 《正傳》
EP	綠雲膏
SS	黃連ㆍ大黃ㆍ黃芩ㆍ玄參ㆍ黃柏ㆍ木鱉子肉 各一錢. 右剉, 香油 一兩同煎焦色, 去滓, 入松脂 五兩, 再煎成膏, 濾入水中, 扯拔如金色, 再熬放溫, 入猪膽 三箇(汁), 銅綠(醋浸一宿去滓) 三錢, 攪勻如常攤貼. 如瘡口不乾, 加乳香ㆍ沒藥ㆍ輕粉尤妙. 《正傳》
EP	金寶膏
SS	去腐肉惡肉, 不傷良肉. 桑柴(灰) 五椀(以沸湯十椀淋濾取汁), 穿山甲(煨胖) 二兩, 信砒 一錢, 杏仁 七枚, 三味同硏細, 生地黃 二兩, 朱砂 一錢, 輕粉ㆍ麝香 各半錢. 右將灰汁下鍋煎濃, 下甲末等及地黃汁, 候焦乾, 下麝香, 次下輕粉, 次下朱砂, 候將成膏, 下炒石灰末 一兩, 以成塊子, 收入罐內, 勿見風, 每取付核上, 再付, 卽去舊藥倂靨, 卽效. 《正傳》
DD	禁忌法
ZZ	人有此患, 不惟懲忿窒慾, 其於飮食百味, 一切戒之. 《直指》
ZZ	切忌毒藥點蝕及妄用鍼刀割破. 必死, 戒之. 《資生》
EP	糝貼藥
SS	凡瘰癧馬刀惡瘡, 宜用蠶繭散ㆍ猫蝠散ㆍ代灸散ㆍ龍泉散ㆍ蝸牛散ㆍ燒灰散ㆍ生獾散, 選用.
SS	初起未破, 十香膏, 琥珀膏二方見雜方常貼之, 可自消. 《精義》
SS	治瘰癧神效方. 白膠香ㆍ海螵蛸ㆍ降眞香 等分 爲末, 糝患處, 外以水紙掩之, 一夕而退.
SS	又方, 未破者, 蜜蜂二 十一箇, 蛇蛻 七分半, 蜈蚣 二條(端午前收者). 右用香油 四兩同熬成, 入光粉 二兩, 以桑枝 七條急攪, 候冷, 出火氣七日收貯. 每用攤紙上貼患處.
SS	此二方, 不須服藥. 只貼上五七日可便消. 《綱目》
EP	蠶繭散
SS	治瘰癧. 蠶繭 三箇, 白朮ㆍ砒礵 各一錢. 右幷火煆爲末, 糝爛肉上, 三日, 其核卽下. 《入門》
EP	猫蝠散
SS	治瘰癧多年不愈, 神效. 猫頭骨 一箇, 蝙蝠 一箇. 右二味, 俱撒黑豆上, 同燒存性硏爲末, 乾糝. 《入門》
EP	代灸散
SS	治瘰癧潰爛, 臭不可聞. 鉛粉ㆍ雄黃 各一錢, 輕粉 五分, 麝香 二分. 右爲末, 用槐皮 一片, 將鍼密密刺孔, 置瘡上, 上糝藥一撮, 以炭火灸熱, 其藥氣自然透入瘡中, 痛熱爲止. 二三次全愈. 《醫鑑》
EP	龍泉散
SS	治瘰癧. 鉛粉ㆍ龍泉粉(炒, 卽磨刀礪上粉也)ㆍ昆布ㆍ蓬朮ㆍ三稜 各五錢(三味酒浸炒乾). 右極細末, 熱水調塗瘡上, 卽效.
SS	瘰癧先出 一箇, 用四楞鐵環定住, 不令出移, 破作口了, 以油紙撚紝之, 勿令合了, 以絶其瘡源, 其效至速. 如瘡不破, 或病人不肯破, 龍泉散塗之, 三日一易. 《綱目》
EP	蝸牛散
SS	治瘰癧, 潰與未潰皆可. 蝸牛不拘多少, 以竹簽貫穿, 瓦上曬乾燒存性爲末, 入輕粉少許, 取猪骨髓調勻, 攤紙花, 貼瘡上. 《三因》
SS	一方, 蝸牛肉 七箇, 丁香 七粒, 用如上法. 《得效》
EP	燒灰散
SS	治同上. 大田螺幷殼肉, 燒存性爲末, 破者乾糝, 未破者油調付. 《得效》
EP	生獾散
SS	治同上. 生獾 一箇, 取四足臍尾觜幷兩耳. 右燒存性爲末, 油調, 先洗瘡後, 塗之立效. 《類聚》
EP	洗傅方
SS	治瘰癧. 白芷ㆍ荊芥煎湯, 溫洗拭乾, 貼膏藥. 膿汁出盡後, 半夏ㆍ南星ㆍ血竭 各一錢, 輕粉少許爲末, 唾調傅. 《得效》
DD	難治可治證
ZZ	帝曰, 寒熱瘰癧, 生於頸腋者, 何氣使然. 岐伯曰, 此皆鼠瘻, 寒熱之毒氣, 留於脈而不去者也. 帝曰, 決死生奈何. 岐伯曰, 反其目視之, 其中有赤脈上下貫瞳子, 見一脈一歲死, 見一脈半一歲半死, 見二脈二歲死, 見二脈半二歲半死, 見三脈三歲而死. 見赤脈不下貫瞳子者, 可治也. 《靈樞》
ZZ	婦人患瘰癧, 經調及經閉無潮熱者, 可治, 經閉有潮熱或咳者死. 玉燭散方見胞門, 治瘰癧通經, 日服一貼, 七八日自消.
ZZ	男子患瘰癧, 有潮熱有咳, 乃瘰癧傷證之標也. 故勞瘵類. 有曰腹中有塊, 頸上有核, 最爲難治. 《入門》
ZZ	瘰癧延及胸中中府雲門肺經部分者, 死. 《得效》
DD	灸法
ZZ	治瘰癧, 以手仰置肩上, 微擧肘, 取之肘骨尖上, 是穴. 隨患邊, 灸七壯或二七壯, 神效. 《得效》
ZZ	又法, 於掌後手腕盡處橫紋量起, 向臂中心直上 三寸半, 是穴, 灸三壯卽效. 《丹心》
ZZ	秘法, 肩尖肘尖二穴, 卽肩髃肘髎二穴, 宜灸此穴, 疏通經絡. 《良方》
ZZ	癧核上, 每灸七壯, 隔蒜片灸之, 尤妙. 《資生》


CC	結核
ZZ	獨形而小核者, 爲結核. 《綱目》
ZZ	結核者, 火氣熱甚, 則鬱結堅硬, 如果中核也. 不須潰破, 但熱氣散, 則自消. 《河間》
ZZ	結核, 在一身如腫毒者, 在皮裏膜外, 多是濕痰流注, 作核不散. 問其平日好食何物, 吐下後, 用藥散核. 《丹心》
ZZ	痰癧, 推動滑軟. 《入門》
ZZ	結核在頸項, 二陳湯方見痰門, 加(酒炒)大黃ㆍ桔梗ㆍ柴胡ㆍ連翹煎服.
ZZ	結核在臂, 二陳湯, 加連翹ㆍ防風ㆍ川芎ㆍ(酒)芩ㆍ蒼朮ㆍ皂角刺ㆍ白彊蠶煎水, 入麝香少許服. 行太陰厥陰之積痰則自消. 《丹心》
ZZ	遍身有核, 多是痰注. 宜加味小胃丹ㆍ竹瀝達痰丸二方見痰門, 通用海帶丸ㆍ含化丹. 《入門》
ZZ	結核, 宜用消風化痰湯ㆍ開氣消痰湯ㆍ內托白斂散ㆍ消解散ㆍ消核丸.
DP	海帶丸
SS	治痰核癭氣, 久不消. 海帶ㆍ靑皮ㆍ貝母ㆍ陳皮 各等分. 右爲末, 蜜丸彈子大. 食後, 噙化一丸. 《綱目》
DP	含化丹
SS	治耳項結核. (酒蒸)大黃ㆍ白彊蠶ㆍ靑黛ㆍ牛膽南星 各等分. 右爲末, 蜜丸彈子大. 食後, 噙化一丸. 《入門》
DP	消風化痰湯
SS	治結核, 因風痰鬱結. 白附子ㆍ木通 各一錢, 南星ㆍ半夏ㆍ赤芍藥ㆍ連翹ㆍ天麻ㆍ白彊蠶ㆍ蒼耳子ㆍ金銀花ㆍ天門冬ㆍ桔梗 各七分, 白芷ㆍ防風ㆍ羌活ㆍ皂角 各五分, 全蝎ㆍ陳皮 各四分, 甘草 二分. 右剉, 作一貼, 薑 五片, 水煎服. 《回春》
DP	開氣消痰湯
SS	治胸中胃脘, 至咽門窄狹如線, 疼痛, 及手足俱有核如胡桃者. 桔梗ㆍ便香附ㆍ白彊蠶 各一錢, 陳皮ㆍ片芩ㆍ枳殼 各七分, 檳榔ㆍ前胡ㆍ半夏ㆍ枳實ㆍ羌活ㆍ荊芥ㆍ射干ㆍ威靈仙 各五分, 甘草 四分, 木香 三分. 右剉, 作一貼, 入薑 三片, 水煎服. 《醫鑑》
DP	內托白斂散
SS	治腋下痰核, 因酒怒氣發, 腫痛漬膿, 久不差. 赤芍藥ㆍ當歸ㆍ連翹 各一錢, 白芷ㆍ白斂ㆍ片芩酒炒ㆍ瓜蔞仁 各八分, 川芎ㆍ天花粉ㆍ乳香 各七分, 防風ㆍ桔梗ㆍ柴胡 各五分, 白蒺藜ㆍ(生)甘草 各四分. 右剉, 作一貼, 水煎服. 《回春》
DP	消解散
SS	治咽喉結核腫痛, 頸項不得回轉, 兩腋下或有塊如石硬. 南星ㆍ半夏 各一錢, 陳皮ㆍ枳實ㆍ桔梗ㆍ柴胡ㆍ前胡ㆍ黃連ㆍ連翹ㆍ赤芍藥ㆍ防風ㆍ獨活ㆍ白附子ㆍ蘇子ㆍ蓬朮ㆍ蔓荊子ㆍ木通ㆍ甘草 各五分. 右剉, 作一貼, 薑 三片, 燈心 一團, 同煎服. 《回春》
DP	消核丸
SS	治頸項耳後結核, 三五歲成簇, 不紅不腫, 不作膿者. 橘紅(鹽水拌焙)ㆍ赤茯苓ㆍ大黃(酒煨)ㆍ連翹 各一兩, 片芩(酒炒)ㆍ梔子(炒) 各八錢, 半夏麴ㆍ玄參(酒拌)ㆍ牡蠣(煆童便淬另硏)ㆍ天花粉ㆍ瓜蔞仁ㆍ桔梗 各七錢, 白彊蠶(炒) 六錢, (生)甘草節 四錢. 右爲末, 湯浸蒸餠和丸菉豆大, 白湯下八九十丸. 《回春》
DP	又方
SS	治項後少陽經中, 疙瘡結核, 或赤硬腫痛. (生)山藥 一塊(去皮), 萆麻子 三箇(去皮). 右硏勻攤貼如神. 《海藏》
SS	治頸上塊動. 夏枯草末 六錢, 甘草末 一錢. 右和勻, 每服 一錢至 二錢, 茶淸調下. 《丹心》
SS	又方, 治痰核疙瘩. 商陸根ㆍ(生)南星, 合搗爛, 塗之立消. 《種杏》
SS	又方, 南星ㆍ草烏等分 爲末, 薑汁調塗, 立消. 《回春》
SS	又大蜘蛛硏爛, 好酒浸去滓, 臨臥溫服, 甚效. 《綱目》


CC	癭瘤
ZZ	人身氣血凝滯, 結爲癭瘤. 癭則憂恚所生, 多着於肩項, 瘤則隨氣凝結. 此等皆年數深遠, 浸大浸長. 堅硬不可移者, 名曰石癭, 肉色不變, 名曰肉癭, 筋脈露結, 名曰筋癭, 赤脈交結, 名曰血癭, 隨憂愁消長, 名曰氣癭. 五癭皆不可決破, 決破則膿血崩潰, 多致夭枉. 《三因》
ZZ	瘤亦氣血凝滯結聚而成. 初作梅李, 皮嫩而光, 漸如盃卵. 瘤名有六, 骨瘤ㆍ肉瘤ㆍ膿瘤ㆍ血瘤ㆍ石瘤ㆍ脂瘤. 亦不可決潰. 肉瘤尤不可破, 破則殺人. 惟脂瘤, 決去其脂則愈. 《三因》
ZZ	癭瘤, 總皆氣血凝滯結成, 惟憂恚耗傷心肺, 故癭多着頸項及肩也. 勞慾邪氣乘經之虛而住, 故瘤隨處有之. 《入門》
ZZ	通治癭瘤, 蠟礬元久服, 則自然消縮, 最妙. 方見癰疽《直指》
ZZ	五癭六瘤, 或軟或硬, 無痛無痒, 宜破結散ㆍ人參化癭丹ㆍ海帶丸方見上ㆍ䑛掌散ㆍ神效開結散, 治脂瘤方ㆍ枯瘤方ㆍ化瘤膏ㆍ南星膏. 《諸方》
ZZ	服治癭瘤藥, 先須斷厚味. 《丹心》
ZZ	凡癭瘤疣贅等, 至年衰, 皆自內潰. 理於年壯, 可無後憂也. 《精義》
ZZ	癭瘤初起, 通用十六味流氣飮方見癰疽ㆍ單蜘蛛方, 久服蠟礬元, 外付南星膏. 《入門》
DP	破結散
SS	治五癭及瘤, 卽上海藻散堅丸也. 《濟生》
SS	有人生癭大如茄子, 潮熱形瘦, 百治不效. 得此方去松蘿, 代眞桑寄生一倍, 服三五日, 其癭自消散而愈. 《正傳》
DP	人參化癭丹
SS	治癭瘤. 海帶ㆍ海藻ㆍ蛤粉ㆍ昆布, 上四味皆焙. 澤瀉(炒)ㆍ連翹 各一兩, 猪靨, 羊靨卽猪羊外腎, 乃囊中之卵也 各十枚, 切片焙乾. 右爲末, 蜜丸芡實大, 食後, 噙化一丸, 日三. 《綱目》
SS	癭瘤, 多用昆布ㆍ海藻ㆍ海帶. 鹹能軟堅之藥治之. 《醫鑑》
DP	䑛掌散
SS	治癭. 海藻ㆍ黃連 各一兩. 右爲末, 取少許, 置掌中, 時時䑛之, 津液嚥下, 如消 三分之二, 止藥. 《正傳》
SS	一方, 海藻ㆍ海帶ㆍ昆布ㆍ蓬朮ㆍ靑鹽 等分 爲末, 蜜丸彈子大. 噙化嚥下, 日三. 《丹心》
DP	神效開結散
SS	治癭瘤皆效. 沈香 二錢, 木香 三錢, 陳皮 四錢, 眞珠 四十九(粒火煆), 猪厭肉子生猪項下喉嚨系 一枚如棗大, 微扁色紅者四 十九箇, 瓦上焙乾. 右爲末, 每二錢, 臥時, 冷酒調和, 徐徐嚥下, 輕者三五服效, 重者 一料全愈. 《入門》
DP	治脂瘤方
SS	一種脂瘤粉紅色, 全是痰結. 用鍼決去脂粉卽愈. 或有如茄垂下, 根甚小者, 用藥點其蔕, 竢茄落, 卽用生肌膏貼之, 防其出血. 《入門》
DP	枯瘤方
SS	砒礵ㆍ䃃砂ㆍ黃丹ㆍ雄黃ㆍ輕粉 各一錢, 斑猫(生) 三十箇, 朱砂ㆍ乳香ㆍ沒藥 各一錢. 右爲末, 糯米粥和丸, 捏作碁子㨾, 暴乾. 先灸三壯於瘤頂, 以藥餠盖上, 以黃柏末水調貼之. 數月, 自然枯落. 《綱目》
DP	化瘤膏
SS	治肉中腫起生瘤漸大. 白斂 一兩, 大黃ㆍ川芎ㆍ赤芍藥ㆍ黃芩ㆍ黃連ㆍ當歸ㆍ白礬 各五錢, 吳茱萸 二錢半, 右爲末, 雞子黃調勻, 攤帛貼之. 《類聚》
DP	南星膏
SS	治癭瘤. (生)天南星(大者) 一箇細硏, 滴醋 三五點爲膏, 先將鍼刺瘤上, 却以藥攤紙上貼之, 頻貼取效. 如無生者, 乾者爲末, 醋調用之. 《得效》
SS	又方, 南星ㆍ草烏爲末, 薑汁調付之, 亦佳. 《醫鑑》
DP	又方
SS	治氣癭. 鍼砂浸水缸中, 平日飮食皆用此水, 十日一換鍼砂, 服半年自消. 《直指》
SS	凡海中菜皆療癭瘤結氣. 海藻 一斤, 洗去鹹, 酒三升, 漬數日, 稍稍飮之.
SS	海藻ㆍ昆布 等分 爲末, 蜜丸, 常含化嚥汁. 《本草》
SS	夏枯草散癭結氣, 水煎頻服卽愈《本草》
SS	松蘿, 治癭瘤, 水煮服之. 《本草》
SS	治癭瘤, 大蜘蛛 一箇, 擂酒頓服. 《入門》
SS	羊靨鹿靨酒漬灸, 含嚥汁, 七日差. 《本草》
DD	灸法
ZZ	治癭, 灸天突三七壯. 又灸肩髃, 男左十八壯, 右十七壯, 女右十八壯, 左十七壯, 妙. 《得效》


CC	疳瘻
ZZ	漏者, 諸瘻之潰漏也. 狼瘻ㆍ鼠瘻ㆍ螻蛄瘻ㆍ蜂瘻ㆍ蚍蜉瘻ㆍ蠐螬瘻ㆍ浮疽瘻ㆍ瘰癧瘻ㆍ轉筋瘻. 是爲九瘻. 其證穿孔一深, 膿汁不盡, 風冷倂入, 涓涓而成漏矣. 《直指》
ZZ	漏喜發於項腋, 及陰僻肛門之間, 療治失節, 卽生寒熱. 凡癰疽諸發, 苟有宿膿朽骨, 停蓄其間, 皆爲之漏. 《直指》
ZZ	內經曰, 陷脈爲瘻, 留連肉腠者, 是也. 可用附子灸法ㆍ蒜餠灸法二方見鍼灸灸之. 瘡口紝翠霞散, 或翠霞錠子紝之, 外貼膏藥. 《精義》
ZZ	治法, 溫散風冷爲急, 宜溫解散ㆍ內塞散.
ZZ	收水次之, 宜牽牛酒.
ZZ	生肌又次之, 宜龍骨ㆍ牡蠣ㆍ人齒ㆍ犬牙, 加血竭ㆍ乳ㆍ麝ㆍ髮灰, 內外相維, 生肌必矣. 或平肌散方見癰疽ㆍ人牙散ㆍ蜂房散, 選用.
ZZ	通治, 宜加味蠟礬丸ㆍ內生肌丸ㆍ乳麝雲母膏ㆍ溫經丸.
ZZ	外治, 宜截疳散ㆍ雄黃膏ㆍ黑靈散.
ZZ	熏方ㆍ洗方ㆍ取久漏中朽骨方ㆍ治心漏方ㆍ取漏蟲法ㆍ禁忌法.
DP	溫解散
SS	治漏瘡, 散風冷. 蒼朮ㆍ厚朴ㆍ陳皮ㆍ藿香ㆍ半夏麴ㆍ川芎ㆍ白芷ㆍ細辛 各一錢, 官桂ㆍ白薑ㆍ甘草(灸) 各七分. 右剉, 作一貼, 入薑三棗二, 水煎服. 《得效》
DP	內塞散
SS	治疳瘻瘡久不差. 人參ㆍ黃芪ㆍ當歸ㆍ白茯苓ㆍ防風ㆍ白芷ㆍ桔梗ㆍ川芎ㆍ遠志ㆍ厚朴ㆍ官桂ㆍ赤小豆ㆍ甘草(灸) 各五錢, 附子(炮) 一箇. 右爲末, 每取二錢, 溫酒調下. 《精義》
DP	牽牛酒
SS	引漏瘡中惡水, 自大腸出. 黑牽牛(頭末) 二錢, 入猪腰子內, 以線札縛, 濕紙包, 慢火煨熟, 空心, 細嚼, 溫酒送下. 《入門》
SS	一名猪腎酒. 夫水屬腎也. 腎虛水溢, 則滲漉於漏瘡. 行腎之水, 無如黑牽牛. 取細末, 入猪腎服之, 則借腎入腎, 兩得其便, 惡水旣泄, 則不復淋漓矣. 《直指》
DP	人牙散
SS	治漏瘡惡瘡, 能生肌. 人牙(煆)ㆍ油髮(灰)ㆍ雄雞內金 各等分. 右爲末, 入麝香ㆍ輕粉各少許, 和勻, 濕則乾糝, 乾則油調付之. 《直指》
SS	一名齒髮散. 《入門》
DP	蜂房散
SS	治久年漏瘡. 露蜂房(灸黃) 七錢半, 穿山甲(焦)ㆍ龍骨 各二錢半, 麝香 少許. 右爲末, 臘猪脂調付之. 《入門》
DP	加味蠟礬丸
SS	治久新諸漏. 象牙 五錢, 露蜂房ㆍ白殭蠶ㆍ蛇退(燒)ㆍ血竭ㆍ木香 各三錢, 乳香 二錢, 白礬 二兩. 右爲末, 黃蠟 四兩熔化, 和勻衆手作丸梧子大. 溫酒下二三十丸. 《入門》
DP	內生肌丸
SS	治漏瘡. (枯)白礬ㆍ鹿角(屑)ㆍ脂麻 各一兩爲末, 蜜丸梧子大. 溫酒下三十丸. 竅塞後, 去鹿角, 加象牙 一兩, 黃蠟和丸常服, 斷根. 《入門》
DP	乳麝雲母膏
SS	治漏瘡. 穿山甲一 百片(蚌粉同炒候焦起泡, 去粉取甲, 爲末) 四兩, 入乳香末 一錢, 麝香末半錢, 夾和雲母膏十五貼, 和丸梧子大. 溫酒下三十丸. 《直指》
DP	溫經丸
SS	治陷脈久瘻. 附子 二兩(醋浸炮七次去皮臍), 厚朴ㆍ官桂ㆍ白朮ㆍ乾薑ㆍ木香ㆍ甘草(灸) 各一兩. 右爲末, 蜜丸梧子大. 米飮下三五十丸. 《精義》
DP	截疳散
SS	治年深疳瘻瘡. 白斂ㆍ白芨ㆍ黃丹ㆍ密陀僧 各二錢, 黃連 一錢, 龍腦ㆍ麝香ㆍ輕粉 各二分. 右爲末, 乾糝, 或絍之. 《東垣》
DP	雄黃膏
SS	治久年冷瘻. 油髮(灰)ㆍ黃蠟 各五錢, 雄黃末ㆍ硫黃末 各二錢半, 香油 二兩. 右和勻熔化候成膏, 貼之. 《直指》
DP	黑靈散
SS	通治漏瘻. 露蜂房 五錢, 牡蠣粉ㆍ黃丹ㆍ硫黃(硏) 各二錢半. 右同炒烟盡爲末, 入油髮(灰) 二錢半, 麝香少許. 右和勻, 糝付. 《直指》
DP	翠霞散
SS	治漏瘡惡瘡, 去毒生肌. 滑石 五錢, 銅綠 二錢半, 輕粉 一錢, 龍腦ㆍ麝香ㆍ粉霜 各二分半. 右爲末, 蘸紝瘡口上, 以膏貼之. 《精義》
DP	翠霞錠子
SS	治久冷漏瘡, 內有死肉. 銅綠ㆍ寒水石(煆)ㆍ滑石 各三錢, 白礬ㆍ輕粉ㆍ砒礵ㆍ雲母石 各一錢 二分半. 右極細末, 合糊爲錠子如麻黃麤細, 量瘡深淺紝之, 上貼膏藥. 《精義》
DP	熏漏瘡方
SS	艾葉ㆍ五倍子ㆍ白膠香ㆍ苦練根. 右等分剉, 如燒香法, 置長桶內, 坐其上熏之. 《入門》
DP	洗漏瘡方
SS	凡漏瘡孔中, 多有穢惡, 常須避風洗淨. 白芷ㆍ露蜂房, 或大腹皮ㆍ苦參煎湯, 熏洗拭乾, 取東向石榴根皮爲末, 乾糝以殺淫蟲. 《入門》
SS	凡諸瘡, 切忌生水洗. 《得效》
DP	取久漏中朽骨方
SS	久疽及痔漏中, 有朽骨, 宜取去之. 烏骨雞脛骨, 砒礵實之, 鹽泥固濟, 火煆通紅, 取出去泥, 硏爲末, 飯丸粟米大, 以紙撚, 送入竅內, 外用膏藥封之, 其骨自出. 《丹心》
DP	治心漏方
SS	胸前有孔, 常出血水, 謂之心漏. 此病醫書少載, 人多不知. 鹿茸(酥灸)ㆍ附子(炮)ㆍ鹽花 各等分. 右爲末, 棗肉和丸梧子大. 空心, 溫酒下三十丸. 《丹心》
DD	取漏蟲法
ZZ	取活鱔魚數條令盤屈, 以竹簽串定, 香油塗上下, 覆瘡上, 以布巾繫定. 良久, 覺痒痛不可忍, 取鱔入水中, 有蟲如線出焉, 未盡再覆. 蟲盡後, 以艾湯, 入白礬洗淨, 黃連ㆍ檳榔末, 糝付. 治臁瘡亦妙. 《入門》
DD	禁忌法
ZZ	凡漏, 切忌七情房勞, 尤戒怒氣, 不然則核則大, 漏則水多. 《直指》
DD	單方
ZZ	治漏瘡, 疳瘻瘡. 橡斗子 十二箇, 一實黃丹, 一實白礬. 兩藥相合定, 麻皮纏了, 燒存性. 硏細, 入麝香少許, 洗淨糝之. 名曰烏金散. 《濟生》
ZZ	取蠐螬蟲, 剪去兩頭, 安瘡口上, 以艾炷灸之, 七壯一易, 不過 七枚, 無不效. 《東垣》
ZZ	鼴鼠, 燒取膏塗之, 最妙. 《本草》
ZZ	鰻鱺魚, 取膏塗之, 幷食其肉甚效. 《本草》
ZZ	鯉魚腸, 火灸, 封瘡口, 半日許, 覺痒, 開看蟲出, 差. 《本草》
ZZ	煉松脂, 塡瘡口令滿, 日三易卽效. 《本草》
ZZ	蝮蛇膽, 取汁塗之. 《本草》
ZZ	肛漏多孔, 熟犬肉, 蘸藍汁食之, 七日差. 《得效》
DD	灸法
ZZ	久漏瘡, 足內踝上 一寸, 灸三壯. 在上則灸肩井ㆍ鳩尾. 《東垣》
ZZ	冷漏, 多在腿足之間, 先雖積熱所注, 久則爲寒. 宜用附子灸法, 硫黃灸法二法幷見鍼灸. 久瘡成漏, 膿水不絶者, 亦宜灸. 《丹心》


CC	疥癬
ZZ	疥瘡有五. 一曰乾疥, 皮枯屑起, 宜吳茱萸散. ○ 二曰濕疥, 焮腫作痛, 流汁淋漓, 宜一上散. ○ 三曰砂疥, 細如砂子, 或痛或痒, 宜剪草散. ○ 四曰蟲疥, 痒不知痛, 易於傳染, 宜硫黃餠. ○ 五曰膿疥, 含漿稠膿, 色厚焮痛, 宜三黃散.
ZZ	癬瘡亦有五. 一曰濕癬, 狀如蟲行, 搔之汁出. ○ 二曰頑癬, 全然不知痛痒. ○ 三曰風癬, 又名乾癬, 搔生白屑. ○ 四曰馬癬, 微痒白點相連. ○ 五曰牛癬, 如牛領皮厚且堅.
ZZ	疥癬, 皆血分熱燥, 以致風毒剋於皮膚. 浮淺者爲疥, 深沈者爲癬. 疥多挾熱, 癬多挾濕. 疥狀如被介甲, 癬狀如走苔蘚, 大槪相同. 《入門》
ZZ	治疥, 宜升麻和氣飮ㆍ一掃散ㆍ神異膏ㆍ如聖散ㆍ油調立效散.
ZZ	治癬, 宜麻豆膏ㆍ蝎猫膏ㆍ胡粉散ㆍ連粉散.
ZZ	通治疥癬, 宜一上散ㆍ秘傳一擦光艾葉ㆍ當歸飮子ㆍ何首烏散ㆍ蕪荑散ㆍ浮萍散. 《諸方》
ZZ	凡疥, 痛甚, 加寒水石, 痒, 加黑狗脊, 微痒, 加蛇床子, 有蟲, 加雄黃, 喜溫熱, 加硫黃. 《丹心》
DP	吳茱萸散
SS	治乾疥及春月發者, 以此開鬱. 蛇床子 三錢, 寒水石 二錢半, 白礬ㆍ吳茱萸 各二錢, 黃柏ㆍ大黃ㆍ硫黃ㆍ輕粉 各一錢, 樟腦半錢, 檳榔 一箇. 右爲末, 香油調付. 《入門》
DP	一上散
SS	治疥癬痛痒. 蛇床子(炒)ㆍ黑狗脊卽貫衆ㆍ白膠香ㆍ寒水石 各一兩, (枯)白礬ㆍ黃連 各五錢, 雄黃 三錢半, 硫黃ㆍ吳茱萸 各三錢, 斑猫 十四箇(去翅足). 右爲末, 臘猪脂, 或香油調, 先以蒼耳煎湯洗去痂後, 掌中擦藥令熱, 鼻中嗅二三次, 却擦瘡上, 一擦卽愈. 《丹心》
DP	剪草散
SS	治砂疥. 蛇床子 三錢, 寒水石ㆍ蕪荑 各二錢, 剪刀草ㆍ(枯)白礬ㆍ吳茱萸ㆍ黃柏 各一錢, 蒼朮ㆍ厚朴ㆍ雄黃 各五分, 輕粉 一錢. 右爲末, 香油調付. 《入門》
DP	硫黃餠
SS	治蟲疥, 及喜湯火灸熨者. (礬製)硫黃 一兩爲末, 用水調成餠, 貼磁椀底覆轉, 用熟艾 一兩, 川椒 三錢爲末, 火燃熏乾硫黃, 臨用先以藥湯水洗拭, 後用麻油調硫黃末, 擦之. 《入門》
DP	三黃散
SS	治膿疱疥瘡, 治熱爲主. 黃芩ㆍ黃連ㆍ大黃 各三錢, 蛇床子ㆍ寒水石 各二錢, 白礬 一錢, 黃丹 五分, 輕分ㆍ無名異ㆍ白芷ㆍ木香 各三分. 右爲末, 香油調付. 《入門》
DP	升麻和氣飮
SS	治疥瘡痛痒. 乾葛 二錢, 陳皮ㆍ甘草 各一錢半, 升麻ㆍ蒼朮ㆍ桔梗 各一錢, 赤芍藥 七分半, 大黃 五分, 半夏ㆍ當歸ㆍ茯苓ㆍ白芷 各三分, 乾薑ㆍ枳殼 各二分. 右剉, 作一貼, 入薑 五片, 燈心 十五莖, 水煎服. 《入門》
DP	一掃散
SS	治一切瘡疥. 藜蘆皮 三錢, 蚌粉ㆍ鉛粉 各一錢半, 雄黃 七分, 輕粉 一錢. 右爲末, 另用大鯽魚 一箇, 入香油煎, 候熟去魚, 攤冷調藥, 擦瘡. 《得效》
DP	神異膏
SS	治同上. 全蝎 七箇, 皂角 二錢, 巴豆(去皮) 七箇, 蛇床子(末) 三錢, 雄黃(另硏) 三錢, 輕粉 一字, 淸油 一兩, 黃蠟 半兩. 右先用全蝎ㆍ皂角ㆍ巴豆, 入油煎變色, 去三味, 入蠟熔化放冷, 入雄黃ㆍ蛇床ㆍ輕粉, 和勻成膏, 先以藥水洗瘡拭乾, 後乃上藥擦之, 神效. 《得效》
DP	如聖散
SS	治肺藏風變生瘡疥浸展. 胡粉 一兩, 黃連 七錢半, 蛇床子 五錢, 水銀 二錢半. 右爲末, 生麻油調塗. 《局方》
DP	油調立效散
SS	治濕疥浸淫, 久不差. 輕粉ㆍ綠礬ㆍ黃柏ㆍ硫黃 各等分. 右爲末, 生麻油調, 洗瘡後, 塗擦. 《局方》
DP	麻豆膏
SS	通治諸癬. 麻油 二兩, 入巴豆肉ㆍ萆麻子肉 各十四粒, 斑猫 七粒, 熬煎至枯黑色, 去滓, 却入白蠟 五錢, 蘆薈末 三錢, 攪勻成膏, 塗擦之. 《入門》
SS	遍身生癬, 獨莖羊蹄根另搗, 白礬末, 以米醋調成膏, 塗擦之. 加輕粉, 黃丹尤妙. 《丹心》
DP	蝎猫膏
SS	治牛皮癬. 全蝎ㆍ斑猫 各十枚, 巴豆肉 二十枚, 香油 一兩. 右同熬, 候色焦者先去之, 去盡三物了, 乃入黃蠟 一錢, 候熔, 收貯. 朝擦暮愈, 不損皮肉. 《綱目》
SS	一方, 治遍身牛皮癬, 川烏ㆍ草烏ㆍ何首烏ㆍ白芷ㆍ蘇木 各等分, 右麤剉, 入臘猪脂, 同熬至白芷焦色, 去滓候冷, 入鹽少許, 常挑一匙, 空心, 酒調下. 《得效》
DP	胡粉散
SS	治癬神效. 胡粉ㆍ硫黃ㆍ雄黃 各二錢半, 砒礵 一錢二分半, (大)草烏(生) 一箇, 斑猫 一箇, 蝎梢 七枚, 麝香 少許. 右爲末, 先以羊蹄根蘸醋, 擦動患處, 次用藥少許, 擦之. 《得效》
DP	連粉散
SS	治風癬濕瘡. 黃連ㆍ胡粉ㆍ黃柏ㆍ黃丹ㆍ(枯)白礬 各五錢, 輕粉ㆍ龍骨ㆍ爐甘石 各五分. 右爲末, 乾糝, 或油調塗. 《丹心》
DP	秘傳一擦光
SS	治疥癬, 及諸般惡瘡, 神效. 白礬(枯) 六錢, 蛇床子ㆍ苦參ㆍ蕪荑 各五錢, 雄黃ㆍ硫黃ㆍ川椒ㆍ大風子肉 各二錢半, 輕粉ㆍ樟腦 各一錢. 右爲末, 生猪脂調付. 《正傳》
DP	當歸飮子
SS	治遍身疥癬, 腫痒流膿. 當歸ㆍ赤芍藥ㆍ川芎ㆍ生地黃ㆍ防風ㆍ荊芥ㆍ白蒺藜 各一錢 二分, 何首烏ㆍ黃芪ㆍ甘草 各七分. 右剉, 作一貼, 入薑 三片, 水煎服. 《入門》
DP	何首烏散
SS	治遍身疥癬, 瘙痒. 荊芥穗ㆍ威靈仙ㆍ蔓荊子ㆍ蚵蚾草卽稀薟ㆍ何首烏ㆍ防風ㆍ甘草 各等分. 右爲末, 每取二錢, 溫酒調下. 《丹心》
DP	蕪荑散
SS	治疥無問新久, 亦治癬. 白蕪荑 一兩, 檳榔ㆍ吳茱萸 各五錢, 硫黃 二錢. 右爲末, 猪脂, 或香油調擦之. 《本事》
DP	浮萍散
SS	治諸疥癬, 及癩瘡. 浮萍 四兩, 當歸ㆍ川芎ㆍ赤芍藥ㆍ荊芥穗ㆍ麻黃ㆍ甘草 各二錢. 右剉, 分作二貼, 入葱白 三莖, 豆豉 六十箇, 同煎服, 出汗. 《醫鑑》
DP	洗藥
SS	治疥癬瘙痒生瘡. 細辛ㆍ荊芥ㆍ白芷ㆍ川芎ㆍ黃芩ㆍ防風ㆍ地骨皮ㆍ甘草 各等分. 右麤末, 每取二兩, 水二大椀煎十餘沸, 乘溫淋溻患處. 名曰八仙散. 《精義》
SS	何首烏ㆍ陳艾等分, 濃煎浸洗, 治遍身疥癬. 《本草》
SS	冬瓜藤煎湯浸洗, 亦佳. 《本草》
SS	溫泉浴最妙. 《本草》
DD	單方
ZZ	硫黃, 生用治疥癬及惡瘡, 嗅其臭不止. 可愈疥瘡. 《本草》
ZZ	雄黃, 治疥癬殺蟲. 爲末付之. 《本草》
ZZ	水銀滓, 硏臘猪脂, 擦疥殺蟲, 立效. 《得效》
ZZ	藜蘆, 治疥癬. 作末, (生)麻油, 調塗. 《本草》
ZZ	羊蹄根, 治疥癬. 爛搗, 和醋付之妙. 《本草》
ZZ	治頑癬, 槿樹皮加巴豆ㆍ斑猫入砒少許, 爲末, 水調付. 《丹心》
ZZ	脂麻(生取油), 付疥癬及惡瘡甚妙. 《本草》
ZZ	牛皮癬, 久皮鞋底, 燒灰, 入輕粉少許, 油調付. 《入門》
ZZ	田螺, 煮熟取肉, 用酒酵炒熟食, 除一生瘡疥. 《回春》
ZZ	臘猪脂ㆍ(生)礬ㆍ杏仁, 加輕粉少許, 搗擦, 治疥癬妙. 《綱目》
ZZ	鵓鴿, 治久患瘡疥. 食之甚良. 《本草》
ZZ	治遍身疥癬, 硫黃ㆍ蛇床子ㆍ白礬 各二錢, 水銀滓 三錢, 右爲末, 薑汁調擦, 立效. 《回春》
DD	鍼灸法
ZZ	治瘡疥頑癬. 取絶骨ㆍ三里ㆍ間使ㆍ解谿ㆍ委中, 或鍼或灸. 《綱目》
ZZ	手疥, 取勞宮灸ㆍ大陵. 《綱目》
ZZ	渾身瘡疥, 取曲池ㆍ合谷ㆍ三里ㆍ絶骨ㆍ行間ㆍ委中. 《綱目》
ZZ	治癬, 八月八日日出時, 令患人正當東, 向戶長跪, 擧兩手, 持戶兩邊, 取肩頭小垂際骨解, 宛宛中, 左右兩火俱下, 灸七壯, 七日愈. 《資生》
ZZ	一女子, 兩股間濕癬, 下至膝, 痒痛流黃水, 百藥不效. 戴人以鍼, 當痒時刺百餘處, 血出盡, 煎鹽湯洗之, 四次方除. 盖濕淫於血, 不可不鍼也. 《子和》


CC	癩頭瘡
ZZ	頭上生瘡如癩, 防風通聖散方見風門爲末, 酒浸焙三次, 食後, 白湯調服, 日三. 《丹心》
ZZ	鹽湯溫洗, 一上散方見上付之, 久不愈者, 神效. 《丹心》
ZZ	頭瘡, 宜服酒歸飮, 外用雄黃ㆍ水銀等分 爲末, 臘猪脂半生半熟調付之. 濕爛者, 燕窠土, 黃柏爲末, 乾糝. 《入門》
ZZ	白禿頭瘡, 宜神應膏. 《醫鑑》
ZZ	頭面瘡, 密陀僧ㆍ硫黃 各二錢, 輕粉少許. 右爲末, 猪脂調付. 《丹心》
ZZ	又方, 臘月馬脂油, 塗擦極妙. 《丹心》
ZZ	又方, 松皮灰 五錢, 黃丹ㆍ白膠香 各二錢半, (枯)白礬ㆍ大黃ㆍ黃柏 各一錢 二分. 右爲末, 熱油調付. 《丹心》
ZZ	小兒癩頭瘡, 松脂 一兩, 懸龍尾ㆍ黃丹 各三錢, 白芷 五錢, 松樹皮ㆍ水銀ㆍ雄黃ㆍ白礬 各二錢. 右爲末, 另用香油, 入亂髮煎爛, 調勻付之. 《丹心》
ZZ	又方, 爛木耳爲末, 蜜調付.
ZZ	又炭燒紅, 淬長流水令熱, 洗之.
ZZ	又胡荽子ㆍ伏龍肝ㆍ懸龍尾ㆍ黃連ㆍ白礬爲末, 油調付, 連床散, 如聖黑膏亦佳. 《丹心》
ZZ	又兎絲子, 或蒺藜子煎湯洗之. 《本草》
DP	酒歸飮
SS	治頭瘡. (酒)當歸ㆍ白朮 各一錢半, (酒)芩ㆍ(酒)芍藥ㆍ川芎ㆍ陳皮 各一錢, (酒)天麻ㆍ蒼朮ㆍ蒼耳 各七分半, (酒)黃柏ㆍ(酒)甘草 各四分, 防風 三分. 右剉, 作一貼, 水煎, 日三服, 服後穩睡片時. 《入門》
DP	神應膏
SS	治白禿頭瘡. 羊糞燒存性爲末, 用雁油調塗一二次卽愈. 《醫鑑》
DP	連床散
SS	治小兒癩頭瘡, 及身上諸瘡. 黃連 五錢, 蛇床子ㆍ五倍子 各二錢半, 輕粉少許. 右爲末, 荊芥湯洗後, 油調付. 《丹心》
DP	如聖黑膏
SS	治小兒白禿頭瘡. 豆豉 半升, 草龍膽ㆍ蕪荑 各二錢半. 右燒存性爲末, 香油 半斤熬至 四兩, 下藥調勻, 付之神效. 《得效》


CC	人面瘡
ZZ	多生膝上, 亦有臂上生者. 古書云, 寃業所生. 須淸心悔過, 內服十六味流氣飮方見癰疽. 久者, 大苦參丸ㆍ腎氣丸方見虛勞, 外用貝母爲末, 付之, 着痂而愈. 《入門》
ZZ	人身有瘡, 如人面, 面目口鼻皆具. 昔有一人, 左膊上生瘡, 以物食之皆能食, 灌以酒則面亦赤色. 醫者敎以歷試諸藥, 皆無苦, 至貝母ㆍ其瘡乃聚眉閉口. 其人喜曰可治, 卽取貝母末, 和水灌入口中, 數日成痂而愈. 《本事》
DP	大苦參丸
SS	治人面瘡, 及膁瘡. 苦參 二兩, 防風ㆍ荊芥ㆍ白芷ㆍ川烏(生)ㆍ赤芍藥ㆍ何首烏ㆍ川芎ㆍ獨活ㆍ梔子ㆍ皂角ㆍ蔓荊子ㆍ赤茯苓ㆍ山藥ㆍ白蒺藜ㆍ黃芪ㆍ羌活ㆍ白附子 各五錢, 草烏(炮) 一錢半. 右爲末, 水煮麪糊和丸梧子大. 每服五七十丸, 空心, 酒下, 不飮酒, 以茶代. 《入門》


CC	陰蝕瘡
ZZ	夫陰瘡, 大槪有三等. 一曰濕陰瘡, 二曰妬精瘡, 三曰陰蝕瘡, 亦曰下疳瘡也.
ZZ	濕陰瘡者, 由腎虛風濕邪氣乘之, 瘙痒成瘡, 浸淫汁出, 狀如疥癬.
ZZ	妬精瘡者, 由壯年久曠房室, 思色動慾, 以致敗精流入莖內, 陰上生瘡, 赤腫潰爛作臼, 痛痒妨悶.
ZZ	陰蝕瘡者, 由熱結下焦, 經絡澁滯, 或婦人子宮, 有敗精停留, 或月水未斷與之交合, 房勞後又不洗浴, 邪穢留滯, 遂令陰莖連睾丸腫痛, 小便如淋. 經久潰爛, 侵蝕肌肉, 膿血不止, 遂成下疳瘡, 久不愈則必成楊梅瘡. 宜服仙遺粮湯方見上預防之. 寒熱尿澁, 宜八正散方見小便. 濕熱甚, 則腫痛尿澁, 莖中痒痛, 或出白津, 宜龍膽瀉肝湯方見前陰. 腫潰後, 八物湯方見虛勞, 加柴胡ㆍ梔子ㆍ知母久服. 《入門》
ZZ	下疳瘡, 日久不愈, 或成便毒, 或損爛陽物, 多致危篤. 俗云, 疳瘡未已, 便毒復來生也. 《醫鑑》
ZZ	陰頭腫痛生瘡, 名爲下疳. 乃督ㆍ任ㆍ衝三脈之會, 其瘡一生, 則便毒, 厲風瘡, 次第而來. 先宜升麻葛根湯方見寒門發出, 繼服涼血解毒丸卽愈. 不必服輕粉毒藥. 《醫鑑》
ZZ	妬精瘡, 初發在陰頭如粟, 拂之卽痛甚, 出淸膿, 作臼孔, 蝕之大痛. 婦人有生於玉門內, 正似疳蝕瘡, 但不痛爲異. 《醫鑑》
ZZ	治法, 以大豆甘草湯漬之, 洗毒散煎湯浴之, 磨風膏溫潤之. 《精義》
ZZ	通用消疳敗毒散ㆍ涼血解毒丸. 《回春》
DP	涼血解毒丸
SS	治下疳瘡. 苦參 四兩, 黃連 二兩, 連翹 一兩半, 大黃 一兩 二錢半, 惡實ㆍ生乾地黃ㆍ白芷 各一兩, 防風ㆍ石膏 各五錢. 右爲末, 荊芥煎湯打糊和丸梧子大. 空心, 溫水下百丸. 《回春》
DP	消疳敗毒散
SS	專治下疳瘡. 柴胡 一錢半, 黃柏ㆍ赤芍藥ㆍ赤茯苓ㆍ木通ㆍ草龍膽 各九分, 連翹ㆍ荊芥ㆍ黃連ㆍ蒼朮ㆍ知母 各七分, 防風ㆍ獨活 各六分, 甘草 三分. 右剉, 作一貼, 燈心 一團, 水煎服. 《回春》
DD	洗瘡藥
ZZ	凡下部諸瘡, 常須藥湯淋洗, 以去膿汁惡水. 宜洗疳湯ㆍ大豆甘草湯ㆍ洗毒散ㆍ洗下疳方. 《諸方》
EP	洗疳湯
SS	治下疳瘡. 川練子ㆍ黃連ㆍ瓦松ㆍ川椒ㆍ葱根ㆍ艾葉. 右等分, 煎水, 以靑布蘸洗, 立效. 《醫鑑》
EP	大豆甘草湯
SS	治陰蝕下疳瘡. 甘草 一兩, 赤皮葱 三莖, 黑豆 一合, 槐條 一握. 右濃煎取淸, 候溫, 浸浴, 日二. 《精義》
EP	洗毒散
SS	治陰蝕瘡, 及諸般惡瘡. 蛇床子ㆍ地骨皮ㆍ大薊ㆍ麻黃ㆍ荊芥ㆍ防風ㆍ(枯)白礬 各三錢, 葱白 三莖煎湯, 溫洗. 《丹心》
EP	洗下疳瘡方
SS	黃柏ㆍ黃連ㆍ當歸ㆍ白芷ㆍ獨活ㆍ防風ㆍ朴硝ㆍ荊芥 各三錢, 入銅錢五十文, 烏梅 五箇, 鹽一匙同煎, 取湯日洗四五次, 乃付糝藥. 《入門》
DD	糝付藥
ZZ	藥水淋洗後, 乃用糝付之藥. 宜柏蛤散ㆍ津調散ㆍ鳳衣散ㆍ旱螺散ㆍ截疳散方見上ㆍ珍珠散ㆍ磨風膏, 或糝或付. 《諸方》
EP	柏蛤散
SS	治下疳濕瘡. 黃柏(以磁鋒刮取末)ㆍ蛤粉. 右末等分, 糝上卽愈. 盖黃柏去熱, 蛤粉燥濕也. 《入門》
EP	津調散
SS	治妬精瘡. 黃連ㆍ款冬花 等分. 右爲末, 先以地骨皮ㆍ蛇床子煎水, 洗拭乾, 乃津調付. 《入門》
EP	鳳衣散
SS	治下疳瘡. 鳳凰衣(煆)卽雞抱卵殼ㆍ黃丹 各一錢, 輕粉ㆍ片腦 各少許. 右爲末, 乾糝, 或鴨子淸調付. 《入門》
EP	旱螺散
SS	治同上. 白田螺殼(煆), 入腦ㆍ麝ㆍ輕粉 各少許. 右爲末, 香油調搽. 《入門》
SS	治妬精瘡, 溪港中陳久殼爲炒. 《得效》
EP	珍珠散
SS	治下疳瘡. 黃連ㆍ黃柏ㆍ乳香ㆍ沒藥ㆍ孩兒茶ㆍ輕粉ㆍ鉛粉ㆍ五倍子(炒)ㆍ眞珠ㆍ象牙 各等分 爲末, 以米泔洗後, 糝上. 《醫鑑》
EP	磨風膏
SS	治陰蝕瘡. 蛇床子 五錢, 大風子 十四箇, 杏仁 二十箇, (枯)白礬ㆍ樟腦 各二錢, 川椒ㆍ輕粉ㆍ水銀 各三錢, 雄黃 一錢半, 銀硃 一錢. 右爲末, (生)麻油和丸彈子大. 每用少許, 呵洋遍擦之. 《入門》
EP	一方
SS	治下疳瘡, 幷玉莖蝕了盡, 用此藥也. 長出來如初, 只小元首耳. 黑鉛 五錢(化開, 投汞 二錢半硏不見星), 入寒水石 三錢半, 輕粉 二錢半, 鵬砂 一錢. 右爲極細末, 先以葱ㆍ艾ㆍ椒煎水, 洗患處, 乾糝之. 亦治舌被人咬斷, 有效如神. 《回春》
EP	又方
SS	治年少, 陽道興强, 當泄不泄, 不泄强泄, 脹斷嫩皮, 初如鍼眼, 畏疼不敢泄刮, 日久連莖潰爛, 痛楚日甚. 用荊芥ㆍ黃柏ㆍ甘草ㆍ(生)葱ㆍ地骨皮, 煎水洗去膿靨, 以訶子燒灰, 入麝香少許, 乾糝患處. 仍斷房事, 臨睡喫冷水, 勿令陽道興起, 脹斷瘡靨, 靨堅自安矣. 《得效》
EP	又方
SS	莖頭三五孔小漏瘡, 出血微膿, 油髮灰津唾調付, 仍米飮調服 一錢, 甚妙. 《直指》
SS	外腎疳瘡, 雞卵殼ㆍ黃連ㆍ輕粉, 爲末, 香油調塗. 《得效》
SS	妬精瘡ㆍ陰蝕瘡, 油髮ㆍ靑黛ㆍ麝香 少許. 右爲末, 或糝, 或津唾調付. 《精義》
SS	陰莖上生瘡, 取月經布燒灰, 蜜調塗卽愈. 《入門》
SS	下疳瘡, 蝸牛(焙乾)ㆍ(枯)白礬, 爲末. 濕則乾糝, 或油調付. 《回春》
DD	不治證
ZZ	下疳瘡重者, 心中㽱痛悶絶, 虛煩甚者, 不治. 《入門》


CC	膁瘡
ZZ	生於兩脚, 腫爛臭穢, 步履艱辛. 此瘡生於膁骨爲重, 以其骨上肉少皮薄, 故難愈. 治法, 當先取蟲, 然後外貼膏藥, 內服蠟礬丸方見癰疽之類, 須翹足端坐, 勿多行履, 庶可全愈. 《醫鑑》
ZZ	膁瘡生兩膁上, 初起焮腫作痛, 三陰虛也. 宜八物湯方見虛勞. 若患處黑黯, 惡寒少食, 屬肝腎虛, 宜八味丸方見虛勞. 久不愈者, 大苦參丸方見上. 《入門》
ZZ	外膁瘡, 先以葱湯洗, 次貼龍骨膏, 或馬齒膏. 濕熱者, 窯土膏.
ZZ	內膁瘡, 先以鹽湯洗, 次貼蠟礬紙.
ZZ	內外, 通用爐灰膏方見雜方, 點去瘀肉, 後貼黃蠟膏. 《入門》
ZZ	膁瘡及脚膝生瘡, 局方虛損門, 黃芪丸方見虛勞服之卽愈. 《海藏》
ZZ	內外膁瘡, 宜粉麝散ㆍ神捷膏ㆍ馬齒膏ㆍ翠玉膏ㆍ白膠香散, 貼藥三方鍼法, 洗法, 取蟲法. 《諸方》
DP	龍骨膏
SS	治外膁瘡. 龍骨ㆍ乳香ㆍ沒藥ㆍ密陀僧 各二錢, 海螵蛸 一錢半, 皂角子 五箇(燒存性). 右爲末. 用綿紙兩重, 以鍼揷亂孔, 香油調藥夾內縛, 貼瘡上, 隔日翻貼之. 《入門》
DP	馬齒膏
SS	治膁瘡. 馬齒莧煎取汁一釜, 入黃蠟 五兩, 再熬成膏, 塗之. 《入門》
DP	窯土膏
SS	治外膁瘡久年. 窯竈土, 或竈心黃土ㆍ黃柏ㆍ赤石脂ㆍ黃丹 各五錢, 輕粉ㆍ乳香ㆍ沒藥 各一錢. 右爲末, 香油調成膏, 先以茶淸洗後, 油紙攤藥貼之, 以巾縛定, 縱痒不可忍, 直待結痂去之, 未愈再貼. 《入門》
SS	竈心土, 以燥濕淸熱, 黃柏之辛, 以散火邪, 乳香ㆍ沒藥, 以散瘀血, 可謂十全矣. 《丹心》
DP	蠟礬紙
SS	治內膁瘡神效. 綿紙疊 十二重, 看瘡大小剪成方片, 以紙撚釘住, 另用麻油 二兩, 入川椒四 十九粒, 慢火熬黑去渣, 入槐枝四 十九寸, 煎枯黑去渣, 入黃蠟 一兩, (枯)礬 一錢, 輕粉 二分, 竢熔化, 卽入前紙令油滲透, 勿令焦黃, 取起, 貼時, 先以藥水洗拭, 用紙齊沓貼上, 以巾緊縛. 周時取下, 近瘡紙 一重, 候紙取盡, 則瘡全愈. 《入門》
DP	黃蠟膏
SS	治內外膁瘡. 香油 一兩, 入油髮如梅大, 熬消化, 入白膠香 三錢, 黃蠟 一兩熔化, 入龍骨ㆍ赤石脂ㆍ血竭末 各三錢, 攪勻候冷, 盛磁器, 每用捏作薄片, 貼瘡上, 絹帛縛定, 三日後, 翻過貼之. 《入門》
DP	粉麝散
SS	治外膁瘡臭爛, 數十年不愈. 生龜殼 一箇, 醋一椀塗灸, 醋盡爲度, 火煆, 放冷. 右爲末, 入輕粉ㆍ麝香 各一錢和勻, 先以葱湯洗後, 塗上. 《得效》
DP	神捷膏
SS	治內外膁瘡, 久年不愈. 淸油 半斤先煎, 入黃蠟 一兩, 松脂 五錢, 熬至成珠, 候冷, 入乳香ㆍ沒藥ㆍ輕粉ㆍ血竭ㆍ孩兒茶ㆍ(枯)白礬ㆍ龍骨(煆) 各三錢, 川椒 四錢. 右爲末, 攪勻收貯, 先以藥水洗淨, 用油紙以鍼刺孔, 攤藥, 貼瘡上. 二日換三次, 二日後一日換一次, 每換藥必洗淨, 貼上. 《醫鑑》
DP	翠玉膏
SS	治膁瘡. 瀝靑 四兩, 黃蠟ㆍ銅綠 各五錢, 沒藥 三錢. 右將香油 半斤, 同黃蠟ㆍ瀝靑, 於火上熔化, 次下銅綠ㆍ沒藥末, 旋旋攪勻成稠, 將藥傾冷水中, 看瘡大小, 捻作餠子貼之, 以帛繫定, 三日一易. 《綱目》
DP	白膠香散
SS	治內外膁瘡. 白膠香ㆍ赤石脂ㆍ(枯)白礬 各五錢, 黃丹ㆍ乳香ㆍ沒藥ㆍ輕粉 各二錢. 右爲末, 乾糝, 或油調付. 《入門》
DD	單方
ZZ	治膁瘡, 黃蠟 一兩, 猪膽 一箇, 輕粉 二錢, 右熔化和勻, 攤油紙上, 貼之. 《丹心》
ZZ	又方, 白膠香ㆍ黃柏ㆍ軟石膏 各一兩, 靑黛 五錢, 龍骨 一錢, 右爲末, 香油調付. 《丹心》
ZZ	又方, 羯羊屎(燒存性) 五錢, 石膏 二錢半, 赤石脂 一錢二分, 右爲末, 香油調付, 以巾包定, 除根. 《丹心》
ZZ	冷膁瘡, 鹿角(灰)ㆍ油髮(灰)ㆍ乳香, 爲末, 淸油調付. 《得效》
ZZ	膁瘡成臼, 久不乾, 好砂糖(屑), 津調塗付. 日二次, 三日愈. 《得效》
ZZ	紅絹, 蠶空繭(幷燒灰)ㆍ胡粉 各三分, 眞珠(煆) 二分, (枯)礬ㆍ髮(灰)ㆍ白麪 各一分. 右爲末, 黃蠟 二兩熔化, 調勻貼之, 神效. 《回春》
DD	鍼法
ZZ	膁瘡, 色紫黑, 先以三稜鍼, 刺去惡血, 冷水洗淨, 乃貼膏藥, 忌日光, 火氣, 陽氣. 如有黑腫未盡, 可再出血, 以紫黑血盡爲度. 《綱目》
EP	熏洗方
SS	治膁瘡臭爛, 先以海桐皮ㆍ石榴皮, 煎湯洗後, 牛蒡子 半兩, 硏爲末燒, 熏之. 無海桐皮, 則地骨皮代之. 《得效》
SS	槐枝ㆍ葱白ㆍ川椒煎湯, 或茶淸淋洗挹, 乾後, 乃貼膏藥. 《得效》
EP	取蟲方
SS	久膁瘡, 宜取蟲. 生鱔魚數條, 以淸油塗腹下, 置瘡上盤屈, 以帛繫定. 少頃, 覺痒不可忍, 然後取視腹下有小竅皆蟲也. 未盡再付. 却用死人脚脛骨燒灰, 油調付. 《得效》
SS	久膁瘡, 蠡魚腸以五味, 火上灸貼, 蟲出, 卽去之. 《本草》


CC	腎臟風瘡
ZZ	初起, 兩足時熱, 脚跟作痛. 多於內脛或膁上生瘡如癬漸大, 失治則延及脛股, 遍身者有之. 以腎氣丸方見虛勞爲主, 佐以四生散方見風門, 黃芪丸方見虛勞, 外付白膠香散方見上.
ZZ	四生散末, 每取二錢, 入猪腎內煨熟, 空心, 鹽湯嚼下, 尤妙. 《入門》
ZZ	血風瘡, 與腎藏風瘡相類, 乃三陰經, 風熱鬱火血燥所致. 瘙痒不常, 膿水淋漓, 潮熱盜汗, 宜四物湯方見血門, 加浮萍ㆍ黃芩, 或當歸拈痛湯方見足部, 外治磨風膏方見上ㆍ大馬齒膏, 塗之. 《入門》
ZZ	下疰瘡, 亦與腎藏風瘡相類, 生於脚脛. 或打撲而成, 其瘡口狹, 皮內極闊, 皮薄如竹膜, 極痒痛, 黃水淋漓, 積年不愈. 又染易他人. 患者, 須忌房室, 取韭菜地地龍糞爲末, 入輕粉, 淸油調付. 或白犬血塗之, 又付檳榔散. 《入門》
ZZ	腎藏風, 宜服活血驅風散, 外用雞心散. 《得效》
DP	大馬齒膏
SS	治兩足血風瘡. 馬齒莧(焙乾) 五錢, 黃丹ㆍ黃柏ㆍ(枯)礬ㆍ孩兒茶 各三錢, 輕粉 一錢. 右爲末, 桐油或麻油調勻, 攤油紙上, 先以藥水淋洗, 挹乾後, 乃貼之. 《入門》
DP	檳榔散
SS	治足上生瘡, 潰爛臭穢. 全蝎 七箇, 斑猫 十四箇, 巴豆肉 十四粒, 檳郎 一箇, 香油 一兩半. 右慢火煎, 先入蝎, 次入猫, 次入豆, 次入檳, 見豆黑色, 入蠟 一兩, 候熔去滓, 只取蠟油, 入黃柏(灸)ㆍ蛇床子 各二錢, 雄黃ㆍ硫黃ㆍ黃丹ㆍ海螵蛸 各一錢, 白膠香ㆍ黃連ㆍ杏仁ㆍ輕粉各半錢. 右爲末, 入蠟油中調勻, 藥水洗瘡, 付之, 立效. 《得效》
DP	活血驅風散
SS	治腎藏風瘡痒痛, 此由肝腎虛爲風濕所侵也. 蒼朮(炒)ㆍ杜冲(薑汁炒)ㆍ肉桂ㆍ天麻ㆍ薏苡仁ㆍ橘紅ㆍ檳郎ㆍ厚朴ㆍ枳殼 各六分, 當歸ㆍ川芎ㆍ白芷ㆍ細辛ㆍ白蒺藜(炒)ㆍ桃仁ㆍ白芍藥ㆍ半夏ㆍ五靈脂ㆍ甘草 各五分. 右剉, 作一貼, 薑 五片, 棗 二枚同煎, 入乳香末少許, 空心服. 《得效》
DP	雞心散
SS	治腎藏風發瘡疥. (雞心)檳郎 二箇(破開, 以黃丹 三錢合在內, 濕紙裹煨)ㆍ全蝎 六箇, 硫黃 四錢, 入輕粉ㆍ靑黛 各半錢, 麝香 少許. 右和勻, 磁器收貯, 每用少許, 淸油調, 抹兩掌掩外腎, 女掩兩乳各睡至醒. 次日又用之, 經驗. 《得效》
DD	單方
ZZ	脚肚上生瘡, 漸大, 爬搔不已, 痒不可忍, 石榴根皮, 煮取膿汁, 稍冷, 拂瘡上. 冷如氷雪, 卽成痂. 《得效》


CC	浸淫瘡
ZZ	初生甚小, 先痒後痛, 汁出浸淫, 濕爛肌肉, 延至遍身. 用苦練根燒存性爲末, 猪脂調付, 濕則乾糝, 先用苦參ㆍ大腹皮煎湯, 洗之. 《入門》
ZZ	浸淫瘡, 從口流向四肢者, 可治, 從四肢流來入口者, 不可治. 《仲景》
ZZ	小兒浸淫瘡, 宜用苦瓠散. 《綱目》
DP	苦瓠散
SS	苦瓠 二兩, 蛇蛻(燒灰)ㆍ蜂房(微炒) 各五錢, 梁上塵 一合. 右爲末, 油調攤帛, 貼之. 《綱目》
DD	單方
ZZ	卒得浸淫瘡, 不早治, 周身則殺人. 胡麻生爛嚼, 付之. 《本草》
ZZ	小薊, 爛搗, 新水調付, 乾則易. 《本草》
ZZ	秫米, 熬黃, 杵末, 水調付之. 《本草》
ZZ	雞冠熱血, 付之. 《本草》
ZZ	胡燕窠中土, 水和付之. 《本草》


CC	凍瘡
ZZ	冬月凍傷, 成瘡流水, 俗呼爲凍瘡. 宜用生附散ㆍ白斂散ㆍ如神散ㆍ臘享膏. 《諸方》
ZZ	凍耳瘡爛, 貝母末乾糝之. 《入門》
ZZ	足凍爛生瘡, 黃丹, 猪脂調付. 《得效》
ZZ	足跟凍瘡潰破, 以川椒煎湯洗, 刮去腐肉, 鍼刺出血, 馬勃末調牛骨髓, 付之. 《綱目》
ZZ	凍瘡, 雄雉雞腦 一枚, 入黃蠟等分, 淸油減半熬膏塗之. 《入門》
ZZ	五倍子煎湯洗後, 取兎腦髓, 雀腦髓付之. 《本草》
DP	生附散
SS	治凍瘡爛痛. (生)附子, 爲末, 麪水調付之. 《綱目》
DP	白斂散
SS	治凍耳成瘡. 黃柏ㆍ白斂 各五錢. 右爲末, 鹽湯洗後, 油調付之. 《得效》
DP	如神散
SS	治凍瘡皮爛不可忍. 大黃細末, 新水調塗瘡上, 痛止立效. 《綱目》
DP	臘享膏
SS	治凍瘡. 猪脂ㆍ猯油 各二兩半, 香油 二合半, 海松子油 一合, 松脂ㆍ黃蠟 各三兩七錢半. 右各煉去滓, 和合成膏, 先以藥水洗後, 塗之. 《俗方》


CC	湯火瘡
ZZ	凡湯火燒傷, 初時强忍痛, 急向火灸, 强忍一時卽不痛. 愼勿以冷物搨之 使熱毒不出免, 爛人筋骨. 用寒水石 三兩半, 黃柏ㆍ黃連ㆍ黃芩ㆍ梔子ㆍ大黃ㆍ赤石脂 各五錢, 片腦少許. 右爲末, 鴨子淸調付, 酒調亦可. 《入門》
ZZ	湯火瘡, 宜赤石脂散ㆍ保生救苦散ㆍ黃柏散ㆍ氷霜散ㆍ四黃散. 《諸方》
ZZ	火燒, 以好酒洗之, 以鹽付上.
ZZ	皮脫者, 酒熬牛皮膠付之.
ZZ	湯傷者, 以淋過第二次灰滓付之.
ZZ	熱酒傷者, 糯米粉炒黑末, 酒調付之. 《丹心》
ZZ	湯火燒瘡, 大黃ㆍ當歸, 油調付. 《丹心》
DP	赤石脂散
SS	治湯火傷瘡. 赤石脂ㆍ寒水石ㆍ大黃 各等分. 右爲末, 新水調塗之. 《丹心》
DP	保生救苦散
SS	治湯火熱油所傷爛痛. 寒水石ㆍ大黃ㆍ黃柏 各等分. 右爲末, 生麻油調塗, 或乾糝. 《東垣》
DP	黃柏散
SS	治同上. 雞子殼ㆍ黃柏ㆍ朴硝ㆍ大黃ㆍ寒水石 各等分. 右爲末, 新水調塗之. 《得效》
DP	氷霜散
SS	治湯火熱油所傷, 皮爛肉痛. 寒水石ㆍ朴硝ㆍ靑黛ㆍ牡蠣(煆) 各五錢, 輕粉半錢. 右爲末, 新水或油調塗之. 《丹心》
DP	四黃散
SS	治同上. 大黃ㆍ黃芩ㆍ黃連ㆍ黃柏ㆍ白芨 各等分. 右爲末, 新水調塗之. 《丹心》
DD	單方
ZZ	湯火瘡, 黃蜀葵花爲末, 油調付妙. 或滴水硏爛付亦佳. 《正傳》
ZZ	經霜桑葉, 焙爲末, 香油調付. 《正傳》
ZZ	側柏葉, 搗爛如泥, 冷水調塗, 以帛繫定, 二三日愈. 《本草》
ZZ	生梨, 切片貼之, 不爛止痛. 《本草》
ZZ	生胡麻, 爛搗如泥付之. 《本草》
ZZ	生白礬, 爲末, 香油調塗. 《醫鑑》
ZZ	湯火傷, 及熱油傷, 白蜜塗之. 竹中白膜, 貼之日三, 痛立止卽愈. 《本草》
ZZ	醋泥付之, 無痕, 豆醬汁付之妙. 《本草》


CC	翻花瘡
ZZ	翻出一肉突如菌, 或如蛇形長數寸, 雄黃爲末付之, 內服十全大補湯, 或八物湯二方幷見虛勞, 倍參ㆍ芪ㆍ歸ㆍ朮, 外用藜蘆爲末, 猪脂調塗, 日一易. 候元氣漸復, 腫毒將盡時, 塗之則努肉自入, 否則雖入復出. 若誤用鍼刀蝕灸必危, 愼之. 《入門》
ZZ	中品錠子, 專治翻花瘡. 《入門》
ZZ	一名綿花瘡, 一名廣東瘡. 川芎ㆍ天花粉 各五錢, 輕粉 二錢半, 朱砂ㆍ雄黃 各一錢 二分半, 麝香 五分. 右爲末, 蒸餠和丸菉豆大. 每服七丸至九丸, 溫酒下. 《正傳》
DP	中品錠子
SS	專治翻花瘡, 及癭瘤. 白礬 三兩 八錢半, 乳香ㆍ沒藥 各五錢半, 朱砂 三錢, 牛黃 七分半, 䃃砂(五分熟 五分生), 砒礵 一兩半(火煆黑烟止, 用淡靑烟). 右爲末, 麪糊和勻捻作錠子, 量瘡揷入. 《入門》
DD	單方
ZZ	治翻花瘡, 馬齒莧燒灰, 猪脂調付. 《本草》
ZZ	柳枝葉, 濃煎作膏塗之. 《本草》


CC	漆瘡
ZZ	人有惡漆者, 因見漆中毒生瘡. 面痒而腫, 遍身焮痛, 生蟹取黃, 塗之. 《得效》
ZZ	石蟹取汁, 頻塗之. 《本草》
ZZ	臘茶末, 油調付, 柳枝葉煎湯洗. 《入門》
ZZ	芒硝湯浸冷洗之. 《千金》
ZZ	鐵漿頻洗卽差. 《本草》
ZZ	井中苔搗付之. 《本草》
ZZ	川椒煎湯洗之卽愈. 《本草》
ZZ	生薑眞汁, 付之亦可. 《丹心》
ZZ	雞子黃塗之. 《本草》
ZZ	韭葉硏付之. 《本草》
ZZ	紫蘇葉, 搗爛擦之. 《綱目》


CC	軟癤
ZZ	痤小癤也. 世謂之熱癤, 大如酸棗或如豆, 色赤而內有膿血也. 《綱目》
ZZ	宜用猪頭散ㆍ三物散ㆍ大黃膏.
ZZ	雞抱卵殼燒灰, 入輕粉少許, 油調付之. 《得效》
ZZ	大枳殼 一枚去瓤, 磨令口平, 以稠麪糊, 塗四脣, 覆貼癤上, 自破膿出, 甚妙. 《得效》
DP	猪頭散
SS	治軟癤愈而復作. 野蜂房 二三箇燒爲末, 另用巴豆肉 三七粒, 淸油煎三沸, 去豆取油, 調蜂房末付之, 立效.
SS	又(枯)白礬末, 油調付亦效. 此方療病有效, 人以猪頭爲謝, 故名之. 《得效》
DP	三物散
SS	治鬢邊生軟癤, 名發鬢, 有數年不愈, 用此極妙. 猪頸上毛, 猫頸上毛各燒存性各一撮, 鼠屎 一枚. 右爲末, 加輕粉少許, 淸油調付. 《得效》
DP	大黃膏
SS	治軟癤. 大黃ㆍ黃柏ㆍ當歸 各等分. 右爲末, 以生地黃汁調塗之. 《俗方》


CC	有名無名諸惡瘡
ZZ	葡萄瘡ㆍ天行斑瘡ㆍ月蝕瘡ㆍ內疳瘡ㆍ瘑瘡ㆍ走皮㿐瘡ㆍ白蛇纏瘡ㆍ魚目瘡ㆍ熱毒瘡ㆍ火斑瘡, 此皆有名瘡也.
ZZ	此外, 皆無名諸惡瘡也.
ZZ	又有洗瘡法ㆍ殺蟲法ㆍ生肌法ㆍ諸瘡中風水作痛法.
DD	葡萄瘡
ZZ	瘡頭如葡萄色, 四圍腫起, 先追膿盡, 次用氷梅罨之, 神愈. 《綱目》
DD	天行斑瘡
ZZ	人身發天行斑瘡, 一身周匝如火瘡, 皆戴白漿, 不治則數日必死. 差後瘡瘢黯一歲方滅, 此惡毒之氣所爲. 取好蜜, 煎升麻, 數數洗拭塗之. 《本草》
ZZ	又煮葵菜葉, 以蒜虀啖之, 數日卽止. 《綱目》
DD	月蝕瘡
ZZ	小兒多有之, 生耳後, 隨月盛衰. 胡粉(炒黃)ㆍ(枯)白礬ㆍ黃丹ㆍ黃連ㆍ輕粉 各二錢, 乾臙脂 一錢, 麝香少許. 右爲末, 香油調塗. 《入門》
ZZ	又黃連ㆍ(枯)礬, 末付之妙. 《本草》
DD	內疳瘡
ZZ	生於口上顎, 初發如蓮花根蔕小, 而下垂乃大. 治法, 以鉤刀, 決其根, 燒鐵烙以止其血, 次以雄黃ㆍ輕粉ㆍ粉霜ㆍ白芷ㆍ白斂爲末付之, 以槐枝作枕, 支其牙頰間, 毋使口合. 一兩時許瘡瘢定, 合口自便. 次日出膿, 生肌散付之. 《入門》
DD	瘑瘡
ZZ	生手足間, 相對如新茱萸, 痒痛坼裂, 有孔如蝸, 久不愈. 杏仁ㆍ乳香 各三錢, 硫黃ㆍ輕粉 各一錢半. 右爲末, 麻油 三錢, 入黃蠟 五錢熔化, 入前藥末, 攪煎成膏, 塗之. 《入門》
DD	走皮㿐瘡
ZZ	生滿頰項, 發如豆梅, 蔓延兩耳, 流汁濕爛, 先用桑寄生無則桑耳代之ㆍ桑根皮 各一握, 白芷ㆍ黃連 各少許, 煎湯洗之. 候血盡, 次用皂莢ㆍ竹笋皮(燒存性)ㆍ黃柏ㆍ白芷ㆍ藍葉 等分. 爲末, 淸油調塗, 神效. 《入門》
ZZ	手㿐瘡, 皂角ㆍ(枯)礬ㆍ輕粉ㆍ黃柏ㆍ黃連, 爲末敷之. 《入門》
ZZ	小兒胎㿐, 頭生紅餠瘡, 先以艾葉ㆍ白芷ㆍ大腹皮ㆍ葱白, 煎湯洗後, (生)藍葉ㆍ(生)艾葉ㆍ入蜜搗付. 《入門》
DD	蛇纏瘡
ZZ	身上生瘡, 有頭尾儼似蛇形. 初起, 宜隔蒜於頭上灸之, 雄黃爲末, 醋調付之, 又酒調服之. 《入門》
ZZ	遍身生瘡, 狀如蛇頭, 取蠟礬丸方見癰疽, 每服百丸, 大有神效. 《入門》
DD	魚目瘡
ZZ	遍身生瘡, 如魚目, 無膿, 又名征虜瘡. 升麻剉, 水濃煎, 入蜜二三匙, 鵝翎蘸拭洗瘡. 《得效》
DD	熱毒瘡
ZZ	遍身生熱毒瘡, 痛而不痒, 粘着衣被, 夜不得睡. 菖蒲作末, 厚布席上, 恣臥其間, 不五七日, 其瘡如失, 應手神驗. 《本草》
ZZ	宜用紫草膏ㆍ葵花散. 《諸方》
DD	火斑瘡
ZZ	人常近火, 則多生火斑瘡, 出汁痛痒. 黃柏ㆍ薄荷葉爲末, 糝之卽安, 或煎湯洗, 亦佳. 《得效》
DD	諸般惡瘡
ZZ	諸般遍身, 瘡及惡瘡, 出膿血, 痛痒, 宜涼血飮. 又平血飮, 合人參敗毒散方見寒門ㆍ連翹飮ㆍ疏風解毒散ㆍ合掌散ㆍ松脂貼散ㆍ二黃膏ㆍ貝母膏ㆍ金華散ㆍ爐灰膏ㆍ靑金錠子ㆍ一掃光ㆍ生肌散ㆍ黃蠟膏ㆍ洗藥方ㆍ殺蟲方ㆍ生肌方ㆍ諸瘡中風水方, 單方. 《諸方》
EP	平血飮
SS	治諸瘡, 遍身出膿血, 痛痒, 卽升麻葛根湯方見寒門, 加天麻ㆍ蟬殼也. 右剉, 與人參敗毒散合和, 加生薑ㆍ薄荷ㆍ生地黃ㆍ麥門冬煎服. 《得效》
EP	凉血飮
SS	治血熱生瘡. 赤芍藥ㆍ黃芩ㆍ川芎ㆍ荊芥ㆍ生芐ㆍ麥門冬ㆍ天花粉ㆍ甘草 各一錢. 右剉, 作一貼, 入燈心 十莖, 竹葉 十片, 煎服. 《得效》
EP	連翹飮
SS	治惡瘡, 遍身痛痒, 及血風瘡. 連翹ㆍ赤芍藥ㆍ當歸ㆍ荊芥ㆍ防風ㆍ惡實ㆍ川芎ㆍ梔子ㆍ黃芩ㆍ瞿麥ㆍ木通ㆍ生乾地黃ㆍ瓜蔞根ㆍ麥門冬ㆍ甘草 各七分. 右剉, 作一貼, 入燈心 一塊, 水煎服. 《得效》
EP	疏風解毒散
SS	治遍身瘡痒痛. 白芷ㆍ細辛ㆍ蒺藜子(炒)ㆍ麻黃ㆍ檳榔ㆍ當歸鬚ㆍ生乾地黃ㆍ川芎ㆍ赤芍藥ㆍ獨活ㆍ白牽牛(微炒)ㆍ桑白皮(炒)ㆍ蒼朮(炒)ㆍ枳殼ㆍ甘草(灸) 各七分. 右剉, 作一貼, 入黑豆 七十粒, 紫蘇五葉, 生薑 五片, 同煎服. 《直指》
EP	紫草膏
SS	治熱毒瘡. 紫草茸ㆍ黃連ㆍ黃柏ㆍ漏蘆 各五錢, 赤小豆末ㆍ菉豆粉 各一合. 右爲末, 猪脂或淸油調, 日三付. 《直指》
EP	葵花散
SS	治一切熱瘡. 鬱金ㆍ黃連ㆍ黃柏ㆍ梔子ㆍ葵花 各等分. 右爲末, 冷水調膏貼之, 神效. 《得效》
EP	合掌散
SS	治遍身生瘡, 百藥不效. 檳榔 五箇(爲末), 硫黃(生硏) 五錢, 輕粉 半錢. 右爲末, 每一錢, 安手掌內油調, 夜臥時, 塗外腎, 不得洗手, 但擦手令乾, 一二日卽愈. 《得效》
EP	松脂貼散
SS	治一切惡瘡, 及無名瘡. 黃柏ㆍ黃連ㆍ松脂明者ㆍ膩粉ㆍ土蜂窠以泥做者ㆍ甘草 各一錢. 右爲末, 另取水銀 一錢, 放在掌心, 以唾擦爲泥, 入磁器中, 和藥末及淸油, 令如稀餳, 先以藥水洗瘡拭乾, 塗之卽愈. 治疥尤妙. 《得效》
EP	二黃膏
SS	治一切惡瘡. 淸油 三兩, 煎巴豆肉 二十粒微黑色, 去豆, 入黃蠟 一兩熔化, 又入硫黃ㆍ雄黃末 各一錢, 和勻成膏, 以藥水洗瘡後, 擦付二三次, 神效. 《得效》
EP	貝母膏
SS	治諸惡瘡. 貝母 三錢半, 半夏生用ㆍ南星生用ㆍ五倍子ㆍ白芷ㆍ黃柏ㆍ苦參 各二錢半, 黃丹 一錢半, 雄黃 一錢. 右爲末, 蜜水調付, 或乾糝. 《直指》
EP	金華散
SS	治一切濕熱惡瘡, 亦療小兒. 黃丹 一兩, 黃柏ㆍ黃連 各五錢, 輕粉 一錢. 右爲末, 藥水洗後, 糝之貼之. 《丹心》
EP	爐灰膏
SS	治一切惡瘡, 除去瘀肉, 最妙. 方見雜方
EP	靑金錠子
SS	治諸惡瘡, 膿出不快, 及多年疳瘻瘡. 白丁香ㆍ銅綠ㆍ䃃砂ㆍ粉霜ㆍ輕粉 各五分, 麝香ㆍ龍腦 各一字. 右爲末, 麪糊和撚作錠子, 紝入瘡口中, 或糝付亦可. 《精義》
EP	一掃光
SS	治小兒頭瘡, 及多虱子瘙痒成瘡, 膿水不止. 細茶ㆍ水銀 各一錢(同硏細), 牙皂ㆍ川椒 各二錢. 右爲末, 油調擦上. 《回春》
EP	生肌散
SS	治一切瘡, 斂口大效. 寒水石(煆)ㆍ滑石 各一兩, 烏賊骨ㆍ龍骨 各五錢, 密陀僧ㆍ(枯)白礬ㆍ(乾)臙脂ㆍ定粉 各二錢半. 右爲末, 乾糝瘡中妙. 《精義》
EP	黃蠟膏
SS	治諸瘡, 能生肌. 香油ㆍ黃蠟ㆍ松脂 各等分. 右熔化, 待凝貼之. 加油髮灰尤妙. 《俗方》
EP	洗藥方
SS	治諸般惡瘡, 黃柏ㆍ茵蔯ㆍ荊芥ㆍ葱白ㆍ藿香煎水, 淋洗爲妙. 《得效》
SS	洗諸般惡瘡毒, 艾葉ㆍ細茶ㆍ葱白ㆍ桃枝ㆍ柳枝ㆍ川椒濃煎湯, 入鹽, 頻洗. 《回春》
EP	殺蟲方
SS	治惡瘡有蟲, 膽礬ㆍ輕粉ㆍ乳香 各一錢, 䃃砂ㆍ雄黃ㆍ土蜂房 各二錢, 龍骨ㆍ虎骨ㆍ白礬ㆍ露蜂房 各二錢半, 麝香 五分, 片腦 一字. 右爲末, 藥水洗後, 付之神效. 《海藏》
SS	諸瘡殺蟲, 檳榔 五錢, 黃連 二錢半, 穿山甲 五片(燒灰), 麝香 一字. 右爲末, 茶淸調塗. 《得效》
SS	諸惡瘡有蟲, 須用斑猫ㆍ藜蘆. 《入門》
EP	生肌方
SS	凡治惡瘡令生肌, 宜用生肌散ㆍ翠霞散ㆍ黃蠟膏三方見上.
SS	凡看瘡內肉黑色, 勿上生肌散, 宜用消蝕之藥. 直待黑肉去盡, 方可上生肌散. 《入門》
SS	如開瘡口, 用生砒, 去死肉, 用煆砒, 生好肉, 去砒, 加(枯)白礬. 《入門》
DD	諸瘡中風水發腫痛
ZZ	凡瘡瘍未合, 風入爲破傷風, 濕入爲破傷濕. 二者, 害人最急, 宜愼之. 《三因》
ZZ	諸瘡, 入皂角水及惡水, 熱痛不止, 皂角子(燒存性硏) 二錢半, 砂糖末 五錢, 和勻如膏, 貼瘡上. 《本草》
ZZ	諸瘡中風水疼腫, 鯉魚目燒灰硏付, 汁出卽愈. 諸魚目幷得. 《本草》
ZZ	又方, 川椒一升, 和麪作餠, 灰火煨熟, 斷開口, 封合瘡上, 冷則易, 出水卽差. 《本草》
ZZ	又方, 桑柴灰淋汁漬之, 冷復易. 《本草》
ZZ	又方, 葱白連鬚, 煮湯洗之, 或連莖葉, 煨硏罯付. 《本草》
ZZ	又方, 薤白搗爛, 火灸令熱, 付瘡上, 以帛裹定, 冷則易, 出水卽差. 《本草》
DD	單方
ZZ	治惡瘡及諸瘡. 生胡麻油, 塗之妙. 生麻油亦可. 《本草》
ZZ	馬齒莧, 爛搗付上, 便愈. 《本草》
ZZ	熊膽汁, 塗之妙. 犬膽亦可. 《本草》
ZZ	蟾蜍, 燒灰油調, 付諸惡瘡甚妙. 《本草》
ZZ	久遠惡瘡不差, 蛇蛻皮燒灰, 猪脂調付. 《本草》
ZZ	朝生暮落花, 一名鬼盖, 卽朝菌也. 生糞穢處如菌. 作末, 和油塗之甚佳. 牛糞上黑菌尤佳. 《本草》
ZZ	一切惡瘡, 蜣蜋 十枚, 端午日收乾作末, 油調付. 《本草》
ZZ	臘猪脂, 療惡瘡. 和雄黃ㆍ輕粉, 付之妙. 《正傳》
ZZ	鼴鼠膏, 主惡瘡, 塗之妙. 《本草》
ZZ	經霜芭蕉葉, 爲末, 香油調付. 《丹心》
ZZ	石灰, 淋取汁, 溫洗妙. 《本草》
ZZ	雄黃ㆍ硫黃, 治惡瘡爲第一. 《本草》
ZZ	一婦人, 臍下連二陰, 患惡瘡熱痒而痛, 大小便澁, 出黃汁, 百治不差. 有人, 敎先以溫水洗拭, 取馬齒莧 四兩, 靑黛 一兩同硏勻, 付瘡上, 乾則易新者. 仍服八正散. 方見小便 二十日全愈. 《本草》
ZZ	諸惡瘡, 貝母末, 入雄黃少許, 糝之. 《本草》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇卷之九


BB	諸傷


CC	金刃傷
ZZ	金瘡腸斷者, 視病淺深, 各有生死. 腸一頭見者, 不可連也. 若腹痛短氣, 不得飮食者, 大腸一日半死, 小腸三日死. 腸兩頭見者, 可速續之, 先以鍼縷, 如法連續之. 斷腸, 便取雞冠血塗其際, 勿令氣泄, 卽推納之. 但出不斷者, 作大麥粥, 取汁洗腸, 以漬納之. 且作粥淸, 稍稍飮之二十餘日, 乃喫糜粥, 百日後乃可進飯. 《病源》
ZZ	金瘡失血, 其人當苦渴, 然須忍之, 常令乾食, 可與肥脂之物, 以止其渴. 又不得多飮粥, 則血溢出殺人也. 又忌嗔怒及大言笑, 動作勞力, 及食鹹酸, 熱酒熱羹輩. 皆使瘡痛. 衝發甚者, 卽死. 《聖惠》
ZZ	凡金瘡及折傷, 不可飮冷水. 血見寒則凝, 入心卽死. 《丹心》
DD	不治證
ZZ	十不治證. 凡被傷入於肺者, 縱未卽死, 二七難過.
ZZ	左脇下傷, 透內者.
ZZ	腸傷斷一半可醫, 全斷不可治.
ZZ	小腹下, 傷內者
ZZ	證候繁多者.
ZZ	脈不實重者.
ZZ	老人左股壓碎者.
ZZ	傷破陰子者.
ZZ	血出盡者.
ZZ	肩內耳後傷, 透於內者, 皆不必用藥. 《得效》
ZZ	凡金瘡傷, 天窓穴名ㆍ眉角ㆍ腦後ㆍ臂裏跳脈ㆍ髀內ㆍ陰股ㆍ兩乳上下ㆍ心鳩尾ㆍ小腸及五藏六府兪, 皆死處. 又破腦出髓而不能語, 戴眼直視, 喉中沸聲, 口急唾出, 兩手妄擧, 皆不治. 《聖惠》
DD	金瘡脈候
ZZ	金瘡出血太多, 其脈虛細者生, 數實者死.
ZZ	金瘡出血, 脈沈小者生, 浮大者死. 斫刺出血不止, 脈來大者七日死, 滑細者生. 《脈經》
ZZ	金瘡出血, 虛細則宜, 實大則傾. 《得效》
ZZ	傷雖淺, 命脈虛促, 可慮, 傷至重, 命脈和緩, 永無慮也.
ZZ	血出甚者, 脈不要洪大, 只要平正重實. 《得效》
DD	腸肚傷治法
ZZ	肚破腸出在外, 若腸全斷難醫, 不斷者可治.
ZZ	腸及肚皮破者, 麻縷爲線, 或桑白皮尖茸爲線, 以花蘂石散付線上, 從裏縫之, 腸子則以淸油撚活放入肚內, 乃縫肚皮. 不可縫外重皮, 留皮開, 用藥糝待生肉. 《得效》
ZZ	傷破肚皮, 腸與脂膏俱出, 先用湯藥, 如活血散, 佛手散卽芎歸湯與服用, 手擘去膏不妨. 此是閑肉, 放心去之, 然後推腸入內, 用線縫之. 仍服通利藥, 勿令二便秘澁. 《得效》
DD	金瘡先宜調血
ZZ	大凡金瘡及折傷, 墜墮內損者, 必有瘀血停積, 先宜逐去瘀血. 若亡血過多, 則調養氣血爲主. 《正傳》
ZZ	花蘂石散ㆍ奪命散ㆍ雞鳴散ㆍ導滯散ㆍ破血消痛湯ㆍ復元活血湯, 皆可選用. 《諸方》
DD	止血生肌合瘡藥
ZZ	傷至重者, 海味中鹹白鰾成片, 鋪在傷處, 以帛扎定, 血立止. 《得效》
ZZ	止血收口方, 白膠香ㆍ老松皮ㆍ白芷ㆍ血竭, 爲末付之. 單血竭末付之, 尤妙.
ZZ	黃丹ㆍ滑石, 末付之. 夏月, 以薄荷葉貼之, 一日一次, 以藥水湯洗. 《得效》
ZZ	金傷散糝付, 神效. 《集要》
ZZ	金瘡血不止, 黃丹ㆍ白礬, 爲末糝之. 又下子蠶蛾, 燒灰付之. 《聖惠》
ZZ	下蠶室, 瘡不合取所割勢. 火煆爲末, 酒調服. 昔有一人, 自割其勢, 瘡久不合, 用此方, 不數日而愈. 《入門》
DD	箭鏃及金刃中骨脈不出
ZZ	白斂ㆍ半夏等分 爲末, 每取一錢, 淡薑湯調服日三, 至二十日自出. 《入門》
ZZ	箭鏃及鍼, 入肉不出, 象牙(屑), 和水塗其上. 又螻蛄, 取汁頻塗. 又鼠腦塗之, 又好磁石, 着其上自出. 《聖惠》
DD	救急方
ZZ	金瘡及諸傷重, 痛悶欲死, 取牛 一隻剖腹, 納其人于牛腹, 浸熱血中可甦. 如傷腹, 用血竭末, 醋湯調飮, 出血而愈. 或戰陣砲矢所傷, 血流滿體, 氣貫胸膈, 悶絶者, 亦甦. 《入門》
ZZ	傷重暈絶不省人, 熱尿多灌卽甦, 童尿尤好. 《丹心》
EP	活血散
SS	治刀鎗傷, 腹裂腸出者. 黃芪ㆍ當歸ㆍ川芎ㆍ白芷ㆍ續斷ㆍ赤芍藥ㆍ鹿茸ㆍ黃芩ㆍ細辛ㆍ乾薑ㆍ附子(炮) 各等分. 右爲末, 每三錢, 溫酒調服, 日三, 立驗. 《入門》
EP	花蘂石散
SS	治一切金刃斫傷及打撲損傷, 牛馬咬踼或至死者, 急於傷處糝藥, 其血化爲黃水, 再服藥便活, 更不疼痛. 如藏府有瘀血, 內損, 煩悶欲死, 服此藥則化爲黃水, 或吐出或下泄出. 花蘂石 四兩, 硫黃 一兩爲末, 入瓦罐內, 鹽泥固濟, 曬乾, 安四方塼上, 以炭火從巳午時煆至經宿, 候冷取出, 硏細, 每取一大匙, 童尿入酒, 煎熱調服. 《入門》
EP	奪命散
SS	治金刃所傷, 及從高墮落, 木石壓損, 瘀血瘀積, 心腹痛, 二便不通. 水蛭(以石灰拌炒焦) 五錢, 大黃ㆍ黑牽牛(頭末) 各二兩. 右爲末, 每取二錢, 熱酒調下, 過數時無效, 再用一服, 以下惡血爲度. 《得效》
EP	雞鳴散
SS	治金刃傷, 打撲傷, 血瘀凝積, 煩悶欲絶. 大黃(酒蒸) 五錢, 當歸尾 三錢, 桃仁 二七粒(硏). 右剉, 作一貼, 酒煎, 雞鳴時服, 次日, 下瘀血卽愈. 治折傷亦妙. 《三因》
EP	導滯散
SS	治傷損內有瘀血, 大便不通, 壅鬱欲死. 大黃 一兩, 當歸 二錢半, 麝香少許. 右爲末, 每三錢, 熱酒調下. 《聖惠》
EP	破血消痛湯
SS	治傷損墮落, 惡血流於脇下, 痛楚不能轉側. 水蛭(炒烟盡另硏) 三錢, 柴胡ㆍ連翹ㆍ當歸梢 各二錢, 蘇木 一錢半, 羌活ㆍ防風ㆍ桂皮 各一錢, 麝香 少許. 右除水蛭ㆍ麝香外, 餘藥剉作一貼, 酒水相半煎, 去滓, 入蛭麝調服, 空心, 兩貼立愈. 《東垣》
EP	復元活血湯
SS	治同上. 大黃 二錢半, 當歸 一錢 七分, 柴胡 一錢半, 穿山甲(炒硏)ㆍ瓜蔞根ㆍ甘草 各一錢, 桃仁 十箇(爲泥), 紅花 五分. 右剉, 作一貼, 酒水相半煎服. 《寶鑑》
EP	金傷散
SS	治一切金瘡. 重午日早朝, 使四人各出四方, 採草木莖葉各半把, 至日午時, 入石灰 一斤, 同搗極爛, 鑿大桑木 三兩株作孔, 納藥, 實築, 以桑皮蔽之, 油調石灰密塗之, 勿令泄氣, 更以桑皮塡固, 至九月九日午時取出, 陰乾百日, 搗羅爲末. 如遇傷, 糝之神效. 《鄕藥》
DD	單方
XX	凡二十四種.
DP	新汲水
SS	人被金瘡, 及損傷腸出, 以新汲泉水噴之, 令身噤, 腸自入也. 《本草》
DP	石灰
SS	療金瘡甚良. 人爲金刃所傷, 以石灰末裹之, 定痛止血神效.
SS	又石灰, 和雞子白, 火煆爲末, 付瘡立差. 《本草》
DP	葛根
SS	療金瘡止痛. 爲末付之. 又濃煎取汁服之. 《本草》
DP	桑白皮
SS	可以縫金瘡. 取生皮作線, 縫腹破腸出者. 唐安金藏剖腹, 用此法便愈.
SS	神仙刀箭藥, 妙不可言. 桑葉爲末, 乾糝之.
SS	金瘡止痛, 桑柴灰付之佳. 《本草》
DP	螻蛄
SS	箭鏃, 在咽喉胸膈不出, 螻蛄搗取汁, 滴上三五度, 自出.
SS	鍼入肉不出, 螻蛄腦, 同硫黃, 硏付覺痒鍼自出. 《本草》
DP	蜣蜋
SS	箭鏃入骨不可拔, 微熬巴豆, 與蜣蜋, 同硏勻塗傷處, 待極痒, 便撼動拔之立出. 後以生肌膏貼之.
SS	出箭鏃方, 蜣蜋全者, 麝香少許, 同爲末, 撥動箭頭, 糝藥瘡內自出. 《本草》
DP	旋葍根
SS	卽旋花根也. 合金瘡, 續斷筋. 取根搗汁, 滴瘡中, 滓封瘡上妙. 《本草》
DP	象牙
SS	主箭鏃, 及鍼入肉不出. 爲末和水, 付瘡上卽出. 舊牙梳尤佳. 《本草》
DP	蝙蝠
SS	主金瘡出血內漏. 取二枚燒爲末, 每一錢和水服, 令一日服盡, 當下如水, 乃血消也. 《本草》
DP	黑虱
SS	主箭頭入肉不出. 取頭上黑虱, 及人牙齒同硏, 塗之卽出. 《本草》
DP	葱
SS	治金瘡, 因驚出血不止. 取葱灸熱, 挼取汁付之, 血卽止.
SS	金瘡中風水, 腫痛, 葱莖葉煨硏, 罯付立愈. 《本草》
DP	小麥
SS	主腸出不入. 小麥五升, 水九升煮取四升, 去滓, 令極冷. 使人含噀瘡上, 又噀其背, 腸漸自入. 勿令衆人見. 《本草》
DP	石榴花
SS	治金瘡, 血流不止. 石榴花, 和石灰, 搗爲末糝之, 血便斷. 《本草》
DP	壁錢
SS	主金瘡, 血不止. 取汁點瘡上良. 《本草》
DP	鼠腦肝
SS	治箭鏃, 及鍼刀, 在咽喉胸膈, 諸隱處, 不出. 取生鼠腦及肝, 搗付之卽出. 《本草》
DP	紫檀香
SS	治金瘡. 急刮紫檀末付之, 止血止痛至妙. 《本草》
DP	血竭
SS	療金瘡, 止血止痛, 生肌最妙. 刮屑付之. 但性急不可多用. 《入門》
DP	琥珀
SS	止血生肌, 合金瘡. 作末付之.
SS	中弩箭, 悶絶, 琥珀末 一錢, 童尿調服妙. 《本草》
DP	蛇含草
SS	主金瘡. 搗付之佳.
SS	又云, 蛇含膏, 連已斷之指. 《本草》
DP	靑蒿
SS	生挼, 付金瘡, 止血止痛生肌最妙. 《本草》
DP	熟艾
SS	搨金瘡, 止血止痛, 易合. 或煎湯或熏烟亦好. 《俗方》
DP	小薊
SS	主金瘡, 血不止. 挼葉封之. 《本草》
DP	藍葉汁
SS	金瘡, 血悶, 取藍汁飮之. 《本草》
DP	車脂
SS	鍼入肉不出, 取車釭脂, 攤紙上罨之, 二日一換, 三五次自出. 《本草》


CC	攧撲墮落壓倒傷
ZZ	凡墮壓死者, 急安好處, 以袖掩其口鼻上, 一食頃, 候眼開, 先與熱小便飮之. 若初覺氣絶, 急擘開口, 以熱小便灌之, 利去瘀血. 《得效》
ZZ	卒墮攧壓倒打死, 心頭溫者, 皆可救. 將本人如僧打坐, 令一人將其頭髮, 控放低, 以半夏末, 或皂角末, 吹入鼻內. 如活, 却以薑汁ㆍ香油打自灌之. 《綱目》
ZZ	若取藥不及, 急抭開口, 以熱小便, 多灌之. 《入門》
ZZ	人爲刀斧所傷, 或墮落險地, 或撲身體, 損傷筋骨皮肉, 皆出血不止, 或瘀血停積, 若去之不早, 則有入腹攻心之患. 《醫鑑》
ZZ	跌撲傷損, 須用蘇木活血, 黃連降火, 白朮和中, 以童便煎服妙. 傷在上, 宜飮韭汁. 《丹心》
ZZ	凡攧打壓傷, 或從高墮落, 皆驚動四肢五藏, 必有惡血在內. 專怕惡心, 先用通二便藥, 和童便服之, 立效. 大小腸俱通利, 則自無煩悶攻心之患矣. 《得效》
ZZ	凡傷損專主血. 論肝主血, 不問何經所傷. 惡血必歸於肝. 流於脇鬱於腹, 而作脹痛. 實者下之, 宜通導散ㆍ桃仁承氣湯方見寒門ㆍ奪命散方見上, 虛者, 復元活血湯方見上ㆍ當歸鬚散調之. 《入門》
ZZ	凡出血已多, 而又嘔血不止者, 難治. 宜用蘇木煎湯, 調蚌霜散服之. 《入門》
ZZ	諸傷疼痛, 宜乳香定痛散ㆍ乳香散ㆍ雙烏散ㆍ尋痛元ㆍ陣王丹ㆍ補損當歸散. 《諸方》
ZZ	蘇合香元, 治打撲墮落挾驚悸, 氣血錯亂, 昏迷不省, 急取三五丸, 溫酒童便調灌卽甦. 方見氣門《得效》
ZZ	頭上有傷, 或打破或金刃傷, 用藥糊角縛, 不使傷風愼之. 《得效》
DP	通導散
SS	治傷損極重, 大小便不通, 心腹脹悶, 宜用此, 下瘀血. 大黃ㆍ芒硝 各二錢, 當歸ㆍ蘇木ㆍ紅花ㆍ桃仁 各一錢, 厚朴ㆍ陳皮ㆍ木通ㆍ枳殼ㆍ甘草 各五分. 右剉, 作一貼, 水煎, 空心服. 《醫鑑》
SS	一名大成湯. 《醫林》
DP	當歸鬚散
SS	治打撲損傷, 致氣凝血結, 胸腹脇痛. 當歸尾 一錢半, 赤芍藥ㆍ烏藥ㆍ香附子ㆍ蘇木 各一錢, 紅花 八分, 桃仁 七分, 桂皮 六分, 甘草 五分. 右剉, 作一貼, 酒水相半煎服. 《入門》
DP	蚌霜散
SS	治傷損大吐血. 蚌粉ㆍ百草霜 各等分. 右爲末, 每二錢, 糯米飮調服. 《入門》
DP	乳香定痛散
SS	治諸傷損疼痛. 白芷ㆍ當歸ㆍ生芐ㆍ牧丹皮ㆍ赤芍藥ㆍ川芎ㆍ乳香ㆍ沒藥ㆍ白朮ㆍ甘草 各等分. 右爲末, 每二錢, 溫酒童便各半調勻, 服之. 《入門》
SS	一名活血止痛散. 《醫鑑》
DP	乳香散
SS	治打撲傷損, 痛不可忍. 白朮(炒)ㆍ當歸(炒)ㆍ白芷ㆍ桂皮ㆍ乳香ㆍ沒藥ㆍ甘草 各等分. 右爲末, 每二錢, 溫酒調下. 《得效》
DP	雙烏散
SS	治諸傷百損, 久後時常疼痛者, 及新被傷作痛亦宜. 川烏ㆍ草烏(略炮) 各三錢, 當歸ㆍ白芍藥ㆍ蘇木ㆍ大黃ㆍ生乾地黃ㆍ紅麴(炒) 各五錢, 麝香少許. 右爲末, 入瓦甁, 以酒煮, 放冷服. 如覺麻痺無害. 但草烏生用, 恐太猛, 所以略炮. 《入門》
DP	尋痛元
SS	治諸傷, 止痛, 淸心, 行氣, 活血, 如神. 草烏(生用)ㆍ乳香(火熨)ㆍ沒藥(火熨)ㆍ五靈脂 各三錢, 生麝香少許. 右爲末, 酒糊丸如指頭大, 朱砂爲衣, 每一丸, 薄荷湯ㆍ薑汁磨化服. 《得效》
DP	陣王丹
SS	治諸折傷, 止血定痛. 大黃 一兩, 石灰 六兩. 右同炒紫色爲度, 去火毒, 搗篩爲末, 敷傷處妙. 《入門》
DP	補損當歸散
SS	治墮撲折傷, 疼痛叫號, 服此藥, 不復大痛, 三日筋骨相連. 川芎 一兩半, 桂心ㆍ川椒ㆍ當歸ㆍ甘草 各七錢半, 附子(炮)ㆍ澤蘭 各二錢半. 右爲末, 每二錢, 溫酒調服, 效如神. 《局方》
DD	打撲傷消腫滅瘢
ZZ	凡鬪毆被打, 成破傷風, 頭面腫大發熱, 以九味羌活湯方見寒門熱服, 取汗, 外用杏仁搗爛, 入白麪少許, 新汲水調, 付瘡上, 腫卽消. 《回春》
ZZ	治傷損腫痛, 瘀血流注紫黑, 或傷眼上靑黑不散, 大黃爲末, 生薑汁調, 付患處卽消, 名將軍膏. 《醫鑑》
ZZ	散被毆瘢痕, 亦治跌撲, 麻油, 淸酒各一椀同煎數沸服之, 服了臥火燒熱地上一夜, 痛止腫消無痕. 有被傷者, 仇家陰令術士, 以此治之, 次日驗審了, 無一毫傷痕. 《回春》
ZZ	打撲傷肌膚靑腫, 茄子種通黃極大者, 切作片, 瓦上焙乾爲末, 臨臥, 酒調 二錢服, 一夜消盡無痕. 《聖惠》
DD	脈候及不治證
ZZ	凡打撲損傷, 內有瘀血, 其脈堅强者生, 小弱者死. 《脈經》
ZZ	打撲傷損, 去血過多, 脈當虛細, 若得急疾大數者死. 《醫鑑》
ZZ	凡折傷外損筋骨者可治, 內損藏府裏膜及破陰子耳後者幷不治. 與上十不治證參看《入門》
ZZ	如傷藏府致命處, 一觀其脈虛促危矣. 《得效》
DD	單方
XX	凡十七種.
DP	蒲黃
SS	治撲損, 瘀血在內, 煩悶. 蒲黃末 三錢, 熱酒調下. 《得效》
DP	白楊樹皮
SS	治撲損, 瘀血痛不可忍. 取樹皮, 酒漬服之. 《本草》
DP	生龜
SS	治撲損踒折. 取血和酒飮之, 肉生硏厚塗傷處, 立效. 《本草》
DP	蠐螬
SS	主打撲踠折, 血在脇下堅滿痛. 取汁和酒服, 又硏付傷處. 《本草》
DP	鼠屎
SS	治落傷筋骨痛不可忍. 取屎, 燒爲末, 猪脂調急裹之, 不過半日愈. 《本草》
DP	荷葉
SS	治打撲落傷, 惡血攻心悶亂. 乾葉燒爲末, 熱童尿調下 二錢, 日三.
SS	未展荷葉爲末, 童便調服, 利下惡物. 《綱目》
DP	胡桃
SS	壓撲傷損, 胡桃肉搗爛, 和溫酒頓服便差. 《本草》
DP	麻根
SS	主打撲落傷踠折, 有瘀血痛不可忍. 取根及葉, 搗取汁飮, 或煮服之. 非時則取乾麻煮汁飮. 《本草》
DP	稻稈灰
SS	治墮落撲損痛楚. 稻稈燒灰, 和糟酒, 淋灰取汁, 乘溫淋洗痛處, 立差. 《本草》
DP	芥子
SS	撲損瘀血作痛, 芥子和生薑硏, 微煖塗貼患處, 卽效. 《本草》
DP	葱白
SS	治打撲傷損, 痛不可忍. 取葱白, 入煻火煨, 乘熱擘開, 其中有涕, 便將罨損處, 冷則易熱者, 須臾痛定. 《本草》
SS	又葱白ㆍ砂糖 等分, 爛硏付之, 痛立止, 且無瘢痕. 《丹心》
DP	人尿
SS	主撲損落傷, 瘀血攻心暈絶. 熱尿頓服一二升卽甦. 童子尿尤佳. 《本草》
DP	烏雞
SS	被壓窄, 墮舟船, 車轢, 馬踼, 牛觸, 胸腹破陷, 四肢摧折, 氣悶欲死, 烏雞 一隻, 合毛杵一千下, 和苦酒一升得所, 以新布搨病處, 取藥塗布上罨定, 乾則易, 覺寒振, 欲吐, 不可去藥, 須臾復上一雞, 神效. 《本草》
DP	烏鴉羽
SS	治墮落損傷, 瘀血脹心, 面靑氣短. 取右翅羽 七枚, 燒灰和酒服, 當吐血便差. 《本草》
DP	犬膽
SS	治撲損刀箭傷, 內有瘀血. 取膽, 熱酒調服, 瘀血盡下. 《本草》
SS	犬屎, 燒存性爲末, 熱酒調下 二三錢, 亦有奇效. 《俗方》
DP	酒糟
SS	主打撲墮落損傷, 瘀血腫痛. 酒糟, 和醋滓, 蒸溫熨之妙. 《俗方》
DP	水蛭
SS	主墮撲落傷折傷, 內有瘀血. 水蛭炒焦爲末, 入麝香少許, 每一錢熱酒調服, 當下瘀血. 《本草》


CC	骨折筋斷傷
ZZ	凡脚手各有六出臼, 四折骨. 每手有三處出臼, 脚亦三處出臼. 手掌根出臼, 其骨交互相鎖, 或出臼則是挫出鎖骨之外. 須是搦骨於鎖骨, 下歸窠, 若出外則須搦入內, 若出內則須搦入外. 方入窠臼, 只用手拽, 斷難入窠, 十有八九, 成痼疾也. 《得效》
ZZ	骨節損折, 肘臂腰膝出臼蹉跌, 須用法整頓歸元, 先用麻藥與服, 使不知痛, 然後可用手法. 《得效》
ZZ	搦骨歸窠, 用竹 一片生柳木板片, 尤佳夾定一邊, 一邊不用夾, 須存屈直處, 時時拽屈拽直. 不然則愈後, 曲直一得. 《得效》
ZZ	凡骨碎者, 須用麻藥卽草烏散與服, 或用刀割開, 甚者用剪, 剪去骨鋒, 使不衝破肉. 或有粉碎者, 與去細骨, 免膿血之禍. 且以藥水一日一洗, 莫令臭穢. 《得效》
ZZ	凡骨碎者, 用接骨藥, 火上化開糊骨上, 然後夾定, 外用夾骨法, 活血散ㆍ接骨丹ㆍ二生膏ㆍ糯米膏ㆍ內服麥斗散ㆍ沒藥降聖丹ㆍ接骨散ㆍ自然銅散ㆍ接骨紫金丹.
ZZ	淋洗, 用蔓荊散. 《諸方》
DP	草烏散
SS	卽麻藥也. 凡骨節出臼, 用此麻之, 然後用手整頓. 皂角ㆍ木鱉子ㆍ紫金皮ㆍ白芷ㆍ半夏ㆍ烏藥ㆍ當歸ㆍ川芎ㆍ川烏 各一兩 二錢半, 草烏ㆍ茴香ㆍ坐拏草 各二錢半, 木香 一錢. 幷無煆製, 右爲末, 諸樣骨節出臼窠者, 每服 二錢, 好紅酒調下, 麻倒不識痛處. 然後或用刀割開, 或剪去骨鋒, 以手整頓骨節歸原, 用夾, 夾定, 然後醫治. 如箭鏃入骨不出, 亦用此藥, 麻後, 或鉗出, 或鑿開取出, 然後取鹽湯, 或鹽水與服, 立醒. 《得效》
DP	夾骨法
SS	小蝦蟆 四五箇, 皮硝 三分, 生薑 一兩, 酒糟一椀, 腫者, 加紅內消卽紅何首烏也, 同搗敷折傷之處. 《入門》
DP	活血散
SS	治折傷. 菉豆粉(炒紫色), 新汲水調成膏, 厚付折傷處, 以桑皮夾定, 其效如神. 一方, 熱酒醋調付. 《得效》
DP	接骨丹
SS	當歸 七錢半, 川芎ㆍ沒藥ㆍ骨碎補 各五錢, 川烏(煨) 四錢, 古文錢 三箇(火煆醋淬七次), 乳香 二錢半, 木香 一錢, 黃香松脂也 六兩, 香油 一兩半. 右爲末, 和油成膏, 攤油紙, 貼患處. 如骨碎筋斷用此, 復續如初. 《回春》
DP	二生膏
SS	治折傷手足. 生地黃 一斤, 生薑 四兩. 右搗爛, 入酒糟 一斤炒熱布裹, 罨傷處熨之, 傷筋損骨, 痛不可忍, 神效. 《醫鑑》
SS	傷損臂臼脫出腫痛, 生地黃搗爛, 攤油紙上, 次糝木香末 一層, 又攤地黃, 貼患處, 明日痛卽止. 《得效》
SS	治折傷, 斷筋損骨, 生地黃擣取汁, 好酒和服, 日二三次, 最妙. 又擣爛蒸熱, 封傷處, 一月, 筋骨連續. 盖地黃屬骨. 《種杏》
DP	糯米膏
SS	治撲傷筋斷骨折. 糯米一升, 皂角(切碎) 半升, 銅錢 百箇, 同炒至焦黑, 去錢. 右爲末, 酒調膏, 貼患處, 神效. 《綱目》
DP	麥斗散
SS	治跌傷骨節. 土鱉 一箇(瓦上焙), 巴豆 一箇(去殼), 半夏 一箇(生), 乳香ㆍ沒藥 各半分, 自然銅(火煆醋淬七次用些少). 右爲細末, 溫淸酒調服一釐, 如重車行十里之久, 其骨接之有聲. 初跌之時, 須整理如舊, 以綿衣蓋覆, 方服藥, 勿轉動. 端午日製尤妙. 《回春》
DP	沒藥降聖丹
SS	治打撲閃肭, 筋斷骨折, 痛不可忍. 生乾地黃ㆍ川芎 各一錢半, 自然銅(火煆醋淬十二次另硏)ㆍ川烏(生)ㆍ骨碎補ㆍ白芍藥ㆍ當歸ㆍ乳香ㆍ沒藥 各一錢. 右爲末, 薑汁與蜜等分和勻, 每一兩作四丸, 每服一丸, 水酒 各半盞, 入蘇木 一錢, 同煎去蘇木調藥, 空心, 熱服. 《丹心》
DP	接骨散
SS	治骨折. 乳香ㆍ沒藥 各二錢半, 自然銅(煆淬另硏) 五錢, 滑石 一兩, 龍骨ㆍ赤石脂 各一錢半, 麝香少許. 右爲末, 好醋浸潤, 煮乾炒燥, 爲末, 臨睡服時, 入麝香和勻, 溫酒調下 一錢. 若骨已接, 去龍骨ㆍ赤石脂而服, 極效. 《丹心》
SS	一方, 將藥除麝香, 浸酒煮乾爲末, 黃蠟 五錢熔化, 乃入麝和勻, 作丸彈子大. 每一丸, 酒煎, 以東南柳枝攪散, 空心, 熱服, 名曰接骨丹. 《入門》
DP	自然銅散
SS	治打撲筋骨折傷. 乳香ㆍ沒藥ㆍ蘇木ㆍ降眞香無則紫檀代之ㆍ川烏ㆍ松明節ㆍ自然銅(火煆醋淬七次) 各五錢, 地龍油(炒)ㆍ龍骨(生)ㆍ水蛭(油炒焦) 各二錢半, 血竭 一錢半, 土狗 五箇(油浸焙). 右爲末, 每五錢, 好酒調下. 自頂心尋病至下, 兩手兩足, 周遍一身, 病人自覺藥力習習往來, 遇病處則颯颯有聲. 《得效》
DP	接骨紫金丹
SS	治跌打骨折, 瘀血攻心, 發熱昏暈. 土鱉一方用土狗ㆍ自然銅(火煆醋淬七次另硏)ㆍ骨碎補ㆍ大黃ㆍ血竭ㆍ當歸尾ㆍ乳香ㆍ沒藥ㆍ鵬砂 各一錢. 右爲末, 每取八釐, 熱酒調服, 其骨自接. 《入門》
DP	蔓荊散
SS	治打落, 筋骨折傷, 瘀血結痛. 頑荊葉無則荊芥代之ㆍ蔓荊子ㆍ白芷ㆍ細辛ㆍ防風ㆍ川芎ㆍ桂皮ㆍ丁香皮ㆍ羌活 各一兩. 右爲麤末, 每一兩, 入鹽一匙, 連鬚葱白 五莖, 漿水五升煎七沸, 淋洗痛處, 冷則易. 《丹心》
DD	單方
XX	凡十四種.
DP	赤銅屑
SS	治打撲墮落, 骨折傷. 取赤銅, 火煆醋淬七次或九次, 細硏溫酒調 一字, 或半錢服. 直入骨損處銲之.
SS	有人墮馬折足, 取銅末和酒服, 遂痊. 亡後十餘年改葬, 視脛骨折處, 有銅束之. 《本草》
DP	自然銅
SS	療傷損骨折. 火煆醋淬七次, 硏細水飛, 同當歸ㆍ沒藥 各半錢, 溫酒調服. 仍以手摩痛處. 《本草》
SS	此藥, 新火煆者有毒, 若不折骨不碎骨, 則不可用自然銅. 《丹心》
DP	合歡皮
SS	主骨折, 專能接骨. 取皮(炒黑色) 四兩, 芥子(炒) 一兩, 右末酒調 二錢服, 以滓罨傷處. 《丹心》
DP	生地黃
SS	主屬骨. 若傷損骨碎, 生地黃爛搗, 蒸熱, 裹傷處, 日再易. 《本草》
DP	續斷
SS	治撲損瘀血, 能續筋骨. 煮汁內服, 外擣付之. 《本草》
DP	旋葍根
SS	卽旋花根也. 療被斫筋斷. 取根, 擣汁瀝瘡中, 以滓封瘡上, 日二三易, 筋便續. 《本草》
DP	白蠟
SS	屬金, 稟收斂, 堅凝之氣, 外科之要藥. 生肌, 止血, 定痛, 接骨, 續筋, 補虛. 與合歡皮同用, 極神效. 《丹心》
DP	蟹
SS	脚中髓及腦, 幷殼中黃, 幷能續斷折筋骨. 取碎之, 微熬, 納瘡中, 筋卽連.
SS	筋骨折傷, 生擣炒罨良. 《本草》
DP	蠐螬
SS	療踒折骨, 破血結. 取汁和酒服, 又搗付傷處. 《本草》
DP	人中白
SS	治閃挫跌撲, 傷骨極重. 人中白, 煆爲末, 溫酒調 五分服. 《入門》
DP	牡鼠
SS	療折傷筋骨. 生擣付傷處, 三日一易新, 能續筋骨. 《本草》
DP	生栗
SS	主筋骨折碎, 血瘀腫痛. 細嚼生栗, 塗付之. 栗楔尤好, 三箇共一窠, 居中者. 《本草》
DP	萵苣子
SS	主打落折傷. 取子微炒爲末, 酒服 二三錢, 能接續筋骨. 名接骨散. 《回春》
DP	烏雄雞
SS	主踒折骨傷, 骨痛. 取血, 和酒服, 仍破腹, 罨傷處妙. 《本草》
SS	又取骨末 一兩, 自然銅末 四錢, 和勻溫酒調下 二錢空心. 《綱目》


CC	療傷斷耳鼻舌方
ZZ	治擦落耳鼻, 用油髮(灰末), 乘急以所落耳鼻, 蘸髮灰綴定, 以軟帛縛定. 有人爲驢所咬下鼻, 一僧用此綴之, 神效. 《綱目》
ZZ	自行顚仆, 穿斷舌心, 血出不止, 取米醋以雞翎刷所斷處, 其血卽止. 仍用蒲黃ㆍ杏仁ㆍ鵬砂少許爲末, 蜜調, 噙化而愈. 《綱目》
ZZ	接指方, 蘇木爲末, 敷斷指間接定, 外用蠶繭, 包縛完固, 數日如故. 《入門》
ZZ	一人落馬, 被所佩鎖匙, 傷破陰囊二丸脫落, 懸掛未斷, 痛苦無任, 諸藥不效. 予敎人漫漫托上, 多取壁錢, 敷貼傷處, 日漸就安, 其囊如故. 《醫鑑》


CC	杖傷
ZZ	凡杖畢, 卽用童便, 好酒 各一鍾, 合而溫服, 免血攻心甚妙. 實者, 雞鳴散方見上下之, 虛者, 當歸鬚散方見上, 加柴胡ㆍ羌活煎服, 仍用葱白擣爛炒熱, 撘杖處, 冷則易. 止痛散瘀, 如神. 《種杏》
ZZ	又片豆腐, 鹽水煮熱, 鋪杖處, 其氣如蒸, 其腐卽紫, 復換貼, 以色淡爲度. 潰爛者亦宜. 《種杏》
ZZ	痛甚者, 內服乳香定痛散方見上, 隨以熱酒盡量而飮, 外貼黃蠟膏方見諸瘡, 有血瘀壅腫, 先刺出惡血, 然後乃貼膏藥. 《入門》
ZZ	杖瘡只是血熱作痛, 用涼藥去瘀血爲先, 須服雞鳴散之類, 外貼以五黃散, 或大黃ㆍ黃柏, 爲末, 生地黃汁調付之.
ZZ	又野苧根嫩者洗淨, 同鹽擣付, 神妙. 《丹心》
ZZ	又鳳仙花科連根葉擣爛, 貼患處, 乾則易, 一夜血散卽愈. 《醫鑑》
ZZ	又菉豆粉(微炒), 雞子淸, 調付之. 《醫鑑》
ZZ	杖瘡, 宜服乳香散ㆍ化瘀散ㆍ補氣生血湯ㆍ烏龍解毒散. 《諸方》
ZZ	大槪通滯血, 皆以酒化服. 盖血滯則氣壅淤, 氣壅淤則經絡滿急, 經絡滿急故腫且痛. 凡打撲着肌肉, 須腫痛者, 以經絡傷, 氣血不行, 故如是. 《本草》
ZZ	凡杖瘡, 忽乾黑陷, 毒氣攻心, 恍惚煩悶, 嘔吐者死. 《入門》
DP	五黃散
SS	治杖瘡止痛. 黃丹ㆍ黃連ㆍ黃芩ㆍ黃柏ㆍ大黃ㆍ乳香 各等分. 右爲末, 新水調成膏, 以緋絹攤, 貼傷處, 日三易. 《精要》
DP	乳香散
SS	治杖瘡腫痛. 自然銅(火煆醋淬七次)ㆍ當歸 各五錢, 茴香 四錢, 乳香ㆍ沒藥 各三錢. 右末, 每三錢, 溫酒調下. 《精要》
DP	化瘀散
SS	治杖打重, 血上攻心, 煩悶. 蘇木ㆍ當歸尾 各三錢, 大黃ㆍ紅花 各二錢. 右爲末, 每三錢, 溫酒童便調和服. 《醫鑑》
DP	補氣生血湯
SS	治杖瘡潰爛, 久不愈. 人參ㆍ白朮ㆍ白茯苓ㆍ白芍藥ㆍ當歸ㆍ陳皮ㆍ香附子ㆍ貝母ㆍ桔梗ㆍ熟地黃ㆍ甘草 各一錢. 右剉, 作一貼, 酒水相半煎服. 《醫鑑》
DP	烏龍解毒散
SS	治人受杖責後, 疔甲爛肉疼痛難忍, 不能起動, 服此痛止, 便能動履, 其效如神. 木耳 四兩, 入砂鍋內炒焦存性爲末. 右每服 五錢, 熱酒一椀調服, 服後少頃, 其藥力行至杖瘡上, 從肉裏透如鍼刺, 痒甚, 不時流血水, 卽以藥水洗淨, 貼膏藥. 《回春》
SS	去疔甲, 取雞子淸, 入麝香少許, 以銀簪打成稀水, 用簪尖輕輕點上, 不多時, 其疔甲化爛, 取去, 一日一換貼膏藥, 化盡死肉, 數日如故矣. 《回春》
DD	打着不痛方
ZZ	未打之前, 先取白蠟 一兩細切, 入碗內, 滾酒泡服, 則雖打着不痛, 名寄杖散. 《醫鑑》
DD	單方
XX	凡五種.
DP	蘿葍根
SS	治杖瘡, 皮不破而內損者. 蘿葍根搗爛, 罨傷處良. 《種杏》
DP	馬糞
SS	治杖瘡, 入風疼痛. 馬或驢濕糞, 替換熱熨, 日 五十遍, 極效. 《本草》
DP	沒藥
SS	主杖瘡, 腫痛不可忍. 細硏取一錢, 熱酒調服妙. 《本草》
DP	鼠
SS	治打傷瘡. 生鼠 一枚, 和腸肚剉, 油 半斤煎令焦黑收之, 以雞羽蘸付瘡上妙. 《本草》
DP	飴糖
SS	治打損瘀血. 飴糖熬和酒服, 能下惡血. 《本草》


CC	人咬傷
ZZ	人咬傷成瘡, 龜板, 或鱉甲燒灰, 油調付. 《綱目》


CC	諸獸傷
DD	虎傷
ZZ	人被虎咬, 先飮淸油一椀. 又白礬爲末, 納傷處. 又砂糖水調服 一二碗, 幷塗傷處. 《入門》
ZZ	虎傷人瘡, 取靑布緊捲, 燒一頭, 納竹筒中, 向瘡口, 令烟熏之佳. 《本草》
ZZ	虎傷人, 但飮酒常令大醉, 當吐毛出良. 《本草》
ZZ	虎犬咬人, 杵薤取汁, 飮一升, 日三, 滓付傷處. 《本草》
ZZ	虎狼傷人, 生雞肉食之. 又生葛汁飮之, 又洗瘡. 又婦人月經赤衣, 燒爲灰, 和酒服. 《本草》
ZZ	乾薑末納瘡妙. 《本草》
DD	熊傷
ZZ	熊傷人, 燒靑布, 取烟熏瘡口, 令毒出. 《本草》
ZZ	又煮葛根取濃汁, 以洗瘡十度, 幷搗葛根爲末, 調葛根汁服, 日五. 《本草》
ZZ	熊傷人, 蒴藋剉水漬取汁飮, 滓付瘡上.
ZZ	熊虎傷, 煮生鐵, 令有味洗之.
ZZ	熊虎爪甲傷, 嚼生栗付之. 《本草》
DD	馬驢騾咬踢傷
ZZ	馬咬踢傷, 益母草擣爛, 和醋炒付. 《本草》
ZZ	又馬鞭梢燒灰, 塗之.
ZZ	獨顆栗子燒灰, 貼亦妙. 《得效》
ZZ	又鼠屎 二七枚, 故馬鞭梢 五寸, 同燒灰, 猪脂調付. 《本草》
ZZ	又用艾灸傷處, 取人屎或馬屎燒灰爲末, 付之. 《入門》
ZZ	嚼生栗付之. 《綱目》
ZZ	又取雞冠熱血, 塗瘡中, 或浸之. 《本草》
ZZ	驢或馬咬人, 或骨刺傷, 取其尿洗瘡, 以糞塗之, 又飮糞汁佳. 《本草》
DD	牛傷
ZZ	牛觸, 腸出不損者, 急送入, 以桑白皮尖, 或生白麻爲線, 縫合肚皮, 縫上糝血竭末, 或百草霜末, 血止立活. 勿封罨, 恐內作膿. 《入門》
ZZ	脇破腸出臭穢, 急以香油摸腸, 用手送入, 煎人參地骨皮湯淋之, 皮自合. 喫羊肉羹, 十日愈. 《入門》
DD	犬傷
ZZ	凡春夏初交, 犬多發狂. 但見其尾直下不捲, 口中流涎舌黑者, 卽是狂犬, 若被其傷, 乃九死一生之患. 急用鍼刺去血, 以人小便洗淨, 用胡桃殼半邊, 以人糞塡滿, 掩其瘡上, 着艾灸之, 殼焦糞乾則易之. 灸至百壯, 次日又灸百壯, 灸至三五百壯爲佳. 《千金》
ZZ	風狗咬傷, 卽先口噙漿水洗淨, 或以熱人尿淋咬處, 嚼生薑擦之. 又用葱白嚼爛塗之. 又杏仁嚼爛付之, 以帛繫定, 或同馬藺根硏細, 葱湯洗後, 塗之尤妙. 《綱目》
ZZ	於患人頂心中, 有一紅髮, 卽當拔去後, 服藥快效. 《十三方》
ZZ	一方, 斑猫二 十一箇去頭翅足. 以糯米一勺, 先將猫 七箇, 同炒不令米赤, 去猫, 再入 七箇, 同炒猫色變, 去之. 又入 七箇, 同炒米出靑烟, 去猫取米, 硏爲粉, 冷水入淸油少許, 空心調服一勺分三服. 少頃, 又進一服, 以小便利下惡物爲度. 否則再用一服. 利後腹痛, 急以冷水調靑靛服, 或服黃連湯, 以解其毒, 否則有傷. 不可便食熱物. 《綱目》
DD	犬咬毒防再發
ZZ	風狗咬, 急用斑猫 七箇(去頭翅足爲末), 溫酒調服. 其毒必從小便中出. 可將尿缸盛淸水, 令患人尿其中, 停半日, 見濁氣凝結如狗形, 則毒已出. 如不見狗形, 須服七次方可, 無狗形, 乃不再發, 極驗. 若小便澁, 益元散方見暑門水調服, 最妙. 《十三方》
ZZ	狂犬咬, 先口噙漿水洗淨, 用玉眞散方見風門乾貼之, 更不再發, 神效. 《丹心》
ZZ	又仍殺所咬犬, 取腦付傷處, 後不復發. 《本草》
ZZ	猘犬傷, 或經久復發, 無藥可療. 雄黃明者 五錢, 麝香 五分. 右爲末, 酒調 二錢服, 服後必使得睡, 切勿驚動, 任其自醒, 須利下惡物, 乃效. 《綱目》
DD	狂犬傷出毒法
ZZ	宜用扶危散.
ZZ	防風 五錢, 大黃ㆍ黑丑(頭末) 各三錢, 斑猫 一錢, 麝香 三分, 雄黃 二錢半. 右爲末, 每二錢, 滾水調服, 惡物從小便而出. 《入門》
ZZ	狂犬傷, 蚯蚓糞封之, 出犬毛, 神效. 《本草》
ZZ	又生麻油硏豆豉爲膏丸如彈子大. 常常揩拭所咬處, 却搯開看豉丸內, 若有狗毛茸茸然, 此毒氣已出, 揩至無茸毛, 方乃痊可. 《十三方》
EP	扶危散
SS	治風狗咬. 斑猫(七日內用 七箇, 七日外每日加 一箇, 十日 十箇, 百日 百箇, 去翅足, 糯米同炒)ㆍ滑石 一兩, 雄黃 一錢, 麝香 一字. 右爲末, 溫酒調服, 不飮酒者, 米飮下, 毒從大小便出, 卽愈. 《醫鑑》
DD	狂犬毒入心
ZZ	狂犬咬衆治不差, 毒攻心, 煩亂, 喚已作犬聲. 天靈盖燒灰爲末, 水服 一錢, 以活止. 《本草》
ZZ	犬咬人, 久不差, 口吐白沫者, 爲犬毒入心. 叫喚似犬聲. 天靈盖燒灰, 東流水調服 一錢. 《本草》
ZZ	狂犬咬人, 發狂如犬叫, 蝦蟆膾食之. 又虎頭骨ㆍ虎牙ㆍ虎脛骨, 爲末酒調 二錢服之. 《本草》
DD	禁忌法
ZZ	被狂犬咬人, 終身禁食犬肉及蠶蛹. 此毒再發, 則不可救. 三年之內, 亦忌食一切毒物, 及房事, 常食杏仁, 以防其毒. 《十三方》
ZZ	犬咬傷人, 忌飮酒. 《丹心》
DD	單方
XX	凡六種.
DP	白礬
SS	猘犬咬, 白礬末, 納瘡中, 止痛速愈. 《本草》
DP	葛根
SS	狂犬咬, 葛根擣取汁服之洗之, 滓付傷處. 《本草》
DP	杏仁
SS	殺狗毒. 作粥常食之. 又擣爛貼傷處最佳. 《本草》
DP	野菊
SS	主風狗咬. 硏細酒調服, 盡醉止, 效. 《綱目》
DP	萆麻子
SS	主犬咬傷. 取五十粒, 去殼硏爲膏, 付之. 《綱目》
DP	蟾蜍
SS	卽蝦蟆也. 主狂犬咬, 發狂欲死. 作膾食之, 勿令知. 又取後兩腿, 擣爛酒調服亦佳. 《本草》
DD	鍼灸法
ZZ	狂犬咬人, 當先鍼刺去惡血, 仍灸瘡中十壯. 自後日灸一壯, 至百日乃止, 忌飮酒. 《資生》
ZZ	被狂犬咬者, 無出於灸. 只就咬牙跡上灸之, 一日三壯, 灸至一百二十日乃止. 常食韭菜, 永不再發. 《千金》
ZZ	常飮韭菜自然汁, 以滓封灸瘡, 永不再發. 《資生》
ZZ	猘犬傷, 毒不出, 發寒熱, 速以艾灸外丘穴三壯, 又灸所咬之處七壯, 立愈. 《銅人》
DD	猫傷
ZZ	人爲猫所傷, 取薄荷葉細嚼, 付之.
ZZ	又虎骨虎毛, 燒爲末, 塗之. 《雜方》
DD	鼠咬傷
ZZ	取猫毛燒灰, 入麝香少許, 津唾調付. 《入門》
ZZ	又麝香塗之差. 《本草》


CC	諸蟲傷
DD	蛇咬傷
ZZ	中蛇咬毒昏困, 五靈脂 五錢, 雄黃 二錢半爲末, 酒調 二錢灌之, 以滓付患處卽甦. 《綱目》
ZZ	又五靈脂ㆍ雄黃ㆍ貝母ㆍ白芷等分 爲末, 熱酒調 二錢服, 亦良. 《丹心》
ZZ	治蛇毒無如雄黃. 若被諸蛇咬, 取雄黃細末, 貼瘡口立效. 《綱目》
ZZ	又萵苣取汁, 和雄黃作餠子, 候乾爲末, 貼瘡口, 毒水流出, 腫痛卽消. 《綱目》
ZZ	卒被蛇傷, 白礬火上熔汁, 滴咬處立差. 無白礬, 則速作艾炷, 灸五壯良. 《綱目》
ZZ	毒蛇螫欲死, 雄黃ㆍ乾薑等分 爲末, 付傷處. 《本草》
ZZ	中蛇毒, 眼黑口噤欲死, 蒼耳嫩葉 一握, 搗取汁, 溫酒和灌之, 滓付瘡上. 《本草》
ZZ	又白芷末, 麥門冬湯調服, 滓付傷處. 《綱目》
ZZ	又細辛ㆍ白芷 各五錢, 雄黃 二錢, 麝香少許爲末, 每二錢, 溫酒調服. 《綱目》
ZZ	又貝母爲末酒調, 令病人盡量飮之, 少頃, 酒自傷處, 爲水流出, 却以滓付患處卽甦. 《綱目》
ZZ	又白礬ㆍ甘草等分 爲末, 每二錢, 冷水調下. 《綱目》
ZZ	毒蛇螫, 急以熱人尿洗出血, 次取口中唾塗之. 又以牙垽, 封傷處. 又取人屎厚付, 布裹卽消. 《丹心》
ZZ	急飮好醋二椀, 令毒氣不隨血走, 或淸油亦可. 《入門》
ZZ	凡蛇毒, 取獨頭蒜, 或小蒜, 或苦苣, 或水蓼, 或豆葉, 或荏葉, 皆搗飮汁, 以滓付傷處. 《本草》
ZZ	又絲瓜根洗淨搗硏, 生酒調, 吃一醉立已. 《海上》
ZZ	又鸛觜及脚骨, 燒灰飮服, 滓付之. 《本草》
ZZ	又蚯蚓, 或蝦蟆搗付之. 《本草》
ZZ	牛耳中垢, 猪耳中垢取付之. 猪齒燒灰, 付之. 《本草》
ZZ	被蛇咬人, 忌食酸物梅子, 犯之必大痛. 《綱目》
ZZ	蜈蚣制蛇毒, 爲末付. 《本草》
ZZ	辟蛇法, 羖羊角燒之, 蛇卽遠去. 又小袋盛雄黃帶之, 蛇遠避. 又養鵝辟蛇. 《本草》
DD	蝎螫傷
ZZ	蝎有雌雄, 雄螫痛在一處, 井泥付之. 雌者痛牽諸處, 取瓦屋溝下泥付之. 無雨時, 新水從屋上淋下取泥用. 《本草》
ZZ	蝎螫痛不可忍, 冷水漬之, 卽不痛. 水微煖復痛, 卽易新水. 《本草》
ZZ	蝎螫痛, 半夏(生) 一字, 雄黃 一字, 巴豆 一箇. 右同硏付之. 《綱目》
ZZ	又白礬ㆍ半夏, 爲末醋調貼之, 痛止毒出. 《得效》
ZZ	又驢耳中垢, 或猫屎塗之. 蜘蛛取汁付之. 又地上磨生薑塗之. 又薄荷細嚼付之. 又白礬熔汁滴傷處. 《本草》
DD	蜈蚣咬傷
ZZ	蜈蚣咬人傷痛, 取蜘蛛安咬處, 當自吸毒如死而痛未止, 更易生者. 如蜘蛛死, 卽投水中救活. 《綱目》
ZZ	蛇含草, 挼付之. 又蝸牛取汁, 滴入咬處, 又烏雞血及屎, 塗之.
ZZ	桑白皮汁, 或獨頭蒜硏塗之. 又人頭垢塗之, 不痛不痒.
ZZ	又淸油點燈, 取烟熏之. 又鹽湯漬之. 又黃蠟火上熔汁, 滴患處. 《本草》
DD	蜘蛛咬傷
ZZ	蜘蛛咬人, 腹大如孕, 一身生絲, 羊乳飮之, 未幾日而平. 《本草》
ZZ	蜘蛛咬, 遍身成瘡, 取好酒, 飮令大醉, 須臾蟲於肉中小如米自出. 《本草》
ZZ	又靑葱葉去尖, 納蚯蚓 一條, 緊捻頭勿通氣, 候化水, 點咬處卽差. 《本草》
ZZ	蜘蛛咬人, 瘡中出絲屢有死者. 惟飮羊乳, 可制其毒. 《本草》
ZZ	又藍汁一椀, 入雄黃ㆍ麝香末 各一錢和之, 細飮其汁, 幷點咬處. 有人被斑蜘蛛咬, 腫痛垂死, 得此方卽愈. 只服藍汁亦好. 《本草》
ZZ	蜘蛛傷, 土蜂燒末, 油和付之. 又取土蜂窠土, 醋調塗之. 穴土居赤黑色者, 是蜂也. 《本草》
ZZ	又多取人尿, 灌瓮中, 坐浸其身, 防蛛毒入內. 《本草》
ZZ	又烏雞屎浸酒服. 又取冠血塗之. 《本草》
ZZ	薤白或韭白搗付之. 又雄黃末付之. 又桑白皮汁塗之. 又蔓菁子硏油調付之. 又小薊汁飮之. 《本草》
DD	蚯蚓傷
ZZ	有人中此毒, 腹大, 夜聞蚯蚓鳴於身, 有人敎用鹽水, 浸之而愈.
ZZ	有人跣立濕地, 中其毒, 先飮鹽湯 一盃, 次以鹽湯浸其足卽愈. 《本草》
ZZ	蚯蚓咬, 其形如大風眉鬚皆落, 以石灰水浸身愈. 《本草》
ZZ	蚯蚓吹瘡, 雞屎付之.
ZZ	蛐蟮咬, 鴨屎付之. 又老茶葉細末, 油調付. 蛐蟮, 卽蚯蚓也. 《綱目》
DD	蠷螋傷
ZZ	此蟲, 又名八角蟲. 隱於壁間, 以尿射人, 遍身生瘡如湯火傷, 烏雞翎燒灰, 雞子淸調塗之. 《綱目》
ZZ	蠷螋尿瘡如熱疿而大, 繞腰匝不可療. 蟲如小蜈蚣, 色靑黑長足, 取扁豆葉挼付卽差. 《本草》
ZZ	又鹽湯淋漬瘡上, 數日愈. 又犀角水磨塗之. 又雞屎塗之. 又胡燕窠中土, 猪脂, 苦酒和塗之. 又雞腸草挼付之. 又胡粉和醋付之. 又嚼梨汁付之. 《本草》
DD	蜂叮傷
ZZ	蜂螫人, 嚼靑蒿付之.
ZZ	又薄荷挼貼之.
ZZ	蜂房爲末, 猪脂和付.
ZZ	挼芋莖擦之卽愈.
ZZ	醋磨雄黃塗之. 又淸油擦之.
ZZ	人頭垢及鹽擦之. 又醬塗之. 又冬瓜葉挼付之. 《本草》
DD	蠶咬傷
ZZ	屋上爛茅, 和醬汁硏付.
ZZ	麝香, 蜜調塗之.
ZZ	苧汁飮之, 又塗之. 苧近蠶種則蠶不生. 《本草》
DD	蝸牛傷
ZZ	人爲蝸牛蟲所咬, 毒遍身者, 蓼子汁浸之卽差. 《本草》
DD	螻蛄傷
ZZ	螻蛄咬人, 石灰, 醋和塗之
ZZ	槲葉燒灰, 以泔水和浸洗, 以滓付之. 《本草》
DD	壁鏡傷
ZZ	壁鏡咬毒人必死. 桑灰淋濃汁, 調白礬末塗之.
ZZ	又醋磨雄黃塗之. 《得效》
DD	夏月諸瘡傷辟蠅蛆法
ZZ	夏月諸般傷損潰爛, 蛆蟲極盛, 臭不可近, 蛇退(燒存性) 一兩, 蟬殼ㆍ靑黛 各五錢, 細辛 二錢半. 右爲末, 每三錢, 黃酒調下, 日二, 名曰蟬花散. 又寒水石, 治夏月諸瘡臭爛.
ZZ	一人夏月收麥, 被騾跑倒, 又咬傷二三處, 至五七日, 膿潰臭惡, 蛆蠅極盛, 藥不能救. 一道人見之, 傳以此方, 修合服之, 蛆皆化水而出, 蠅亦不敢近, 旬日良愈. 《回春》
DD	雜色蟲傷
ZZ	夏月有雜色毛蟲極毒, 觸人生瘡, 痒痛骨肉皆爛, 豉一椀, 淸油 半盞, 同搗厚付傷處, 經一宿, 取見豉中有蟲毛, 埋土中棄之, 白芷湯洗後, 烏賊魚骨末, 付之卽愈. 《綱目》
ZZ	又伏龍肝醋和作團, 於傷處搓轉, 其毛皆出在土上, 痛立止, 神效. 《綱目》
ZZ	又蒲公英根莖白汁, 付之. 《綱目》
ZZ	毒蛇尿草木着人, 似刺箚, 便腫痛肉爛, 若着手足, 指節墮落. 硏砒礵和膠淸塗之. 《本草》
ZZ	蛇骨刺人, 毒腫痛, 燒死鼠爲末, 付之. 《本草》
ZZ	諸蟲毒傷, 靑黛ㆍ雄黃等分 爲末, 新汲水調下 二錢, 又外塗之. 《本草》
ZZ	人被天蛇毒, 似癩而非癩. 天蛇, 卽草間黃花蜘蛛也. 人被其螫, 因爲露水所濡, 乃成此疾. 遂煮秦皮汁 一斗飮之, 差. 《本草》
ZZ	諸毒蟲傷, 大紙撚蘸香油, 燒火吹滅, 以烟熏之卽愈. 《綱目》
ZZ	五毒蟲毛螫赤痛不止, 馬齒莧挼付之. 《本草》
ZZ	蛇ㆍ蝎ㆍ蜘蛛咬, 生雞卵輕敲一小孔, 合咬處, 立差. 《本草》
ZZ	諸蟲咬, 麝香塗之. 又小薊, 或藍葉, 搗汁飮, 又付之. 《本草》


CC	簽刺傷
ZZ	竹木刺入肉不出, 瞿麥濃煎取汁, 飮日三. 《本草》
ZZ	又鹿角燒爲末, 水和塗, 立出. 《本草》
ZZ	又乾羊屎燒灰, 和猪脂塗之, 不覺自出. 《本草》
ZZ	又人頭垢, 塗之卽出. 又烏雄雞生搗, 罨之亦出. 《本草》
ZZ	又白梅肉, 嚼封之, 刺卽出. 又栗楔生嚼罨之亦出. 又螻蛄硏付之妙. 又蠮螉生硏, 罨之亦妙. 又蠐螬碎付之, 刺卽出. 又牛膝根擣爛塗之亦出. 又魚鰾取付瘡上四邊肉爛, 刺卽出. 《本草》
ZZ	魚骨在肉中不出, 嚼吳茱萸封之, 骨當爛出. 又取海獺皮煮汁服. 又魚狗鳥燒爲末, 和飮頓服. 又象牙末厚塗, 自軟出. 《本草》
ZZ	鐵棘竹木刺入肉不出, 鼠腦厚塗之卽出. 《本草》
DD	灸法
ZZ	凡蛇ㆍ虺ㆍ蜈蚣, 毒蟲咬傷, 於傷處, 灸五壯或七壯卽愈. 《丹心》
ZZ	柀惡蛇螫卽貼蛇皮於螫處, 艾火灸其上, 引出毒氣卽止. 《本草》


BB	解毒


CC	蠱毒畜養家
ZZ	凡有蠱之鄕, 見人家門限屋梁無灰塵, 潔淨者, 其家必畜蠱, 當用心防之. 《易簡》
ZZ	蠱者, 人取三蟲之類蝦蟆ㆍ蜈蚣ㆍ蛇虺也, 以器皿盛之蠱字, 從蟲從皿, 使其自相啖食, 餘一存者, 名爲蠱而能變化. 人有造作敬事, 以酒肉祭之, 取出放毒於飮食中. 人中其毒, 心悶腹痛, 面目靑黃, 或吐唾鮮血, 或下膿血, 病人所食之物, 皆化爲蟲, 侵蝕藏府, 蝕盡則死. 急者, 十數日便死, 緩者, 延引歲月死. 後病氣流注, 染着傍人, 故謂之蠱疰. 《千金》
ZZ	中蠱者, 面色靑黃, 是蛇蠱, 面色赤黃, 是𧋍蜴蠱, 面色靑白, 若內脹滿, 吐出成科斗形者, 是蝦蟆蠱, 面色多靑, 或吐出如蜣蜋形者, 是蜣蜋蠱. 《病源》
DD	辟蠱毒法
ZZ	如入蠱鄕飮食, 卽潛於初下筯時, 收藏 一塊在手, 儘喫不妨. 少頃, 却將所藏 一塊, 潛埋於人行 十字路下, 卽蠱於其家作鬧, 蠱主必反來求救. 或食時讓主家先動筯, 或明問主家云, 莫有蠱麽, 以筯築卓而後食, 如是則蠱不能爲害. 《易簡》
DD	驗蠱毒法
ZZ	令病人朝起, 取井華水, 唾水中, 唾如柱脚直下沈者, 是蠱也. 浮者, 非蠱也. 《三因》
ZZ	嚼生黑豆不腥, 嚼白礬味甘, 皆中蠱無疑. 《三因》
ZZ	入蠱鄕, 遇飮食, 以犀角攪之, 白沫竦起者, 是蠱也. 否則非也. 《綱目》
ZZ	又煮一雞卵去皮, 日夕含口中, 勿令破, 夜吐出着霜露中, 朝看色, 大靑者, 是蠱也. 《得效》
ZZ	中蠱者, 大便黑如漆, 或堅或薄, 或微赤者, 是蠱也. 《千金》
DD	蠱毒中毒脈候
ZZ	凡中蠱毒, 脈類如釵股. 《直指》
ZZ	人爲百藥所中傷, 脈浮洪而疾者生, 微細者死.
ZZ	又脈洪大而遲者生, 微細而數者死. 《脈經》
DD	送蠱法
ZZ	人中蠱毒, 當服藥, 如知蠱主姓名, 便呼取以去也. 《本草》
ZZ	欲知蠱主姓名, 取敗鼓皮燒爲末, 飮調服 一錢, 病人須臾自呼蠱主姓名, 令取蠱去卽愈. 《本草》
ZZ	中蠱毒, 下血如猪肝, 藏府敗壞, 惟待死. 蘘荷葉, 密安病人臥席下勿令知, 病者, 自呼蠱主姓名, 令取去卽愈. 《本草》
ZZ	蔣士先得疾下血言中蠱, 家人密以蘘荷置臥席下, 忽大笑曰, 蠱我者, 張小也. 乃收小, 小走. 《本草》
DD	蠱毒治法
ZZ	人中蠱毒, 則心腹切痛, 如有物咬, 面色靑黃, 或吐血或下血, 不卽治, 蝕五藏盡則死. 宜服太乙紫金丹ㆍ玉樞丹ㆍ萬病解毒元ㆍ雄礬丸ㆍ雄麝散ㆍ辰砂丸ㆍ保靈丹ㆍ獨勝散ㆍ國老飮, 或吐或下之而愈. 《入門》
EP	太乙紫金丹
SS	一名紫金錠, 一名萬病解毒丹. 治蠱毒, 挑生毒, 狐狸, 鼠, 莽, 惡菌, 河豚, 死牛馬肉毒, 山嵐瘴氣毒, 諸藥, 金石, 草木, 鳥獸, 百蟲, 一切諸毒. 蚊蛤(去蟲土) 三兩, 山茨菰(去皮焙) 二兩, 紅芽大戟(洗焙) 一兩半, 續隨子(去皮油) 一兩, 麝香 三錢. 右爲末, 糯米粥和勻搗千餘杵, 每一料分作四十錠, 每服半錠, 重者一錠, 幷用薄荷湯化下.
SS	修合時, 宜端午, 七夕, 重陽日, 或遇天德月德日, 在淨室焚香齋戒, 勿令婦人孝服人, 雞犬見之.
SS	自縊, 落水, 鬼迷, 驚死, 心頭溫者, 幷冷水磨灌, 卽醒. 蛇犬諸惡蟲傷, 以酒化服, 水磨塗傷處. 《入門》
EP	玉樞丹
SS	一名追毒丹, 治病, 服法同上.
SS	卽上太乙紫金丹, 加入雄黃 一兩, 朱砂 五錢也. 製法同上.
SS	入蠱鄕, 纔覺意思不快, 卽服一錠, 或吐或利而愈, 誠濟世衛生之寶也. 《入門》
EP	萬病解毒元
SS	治蠱毒ㆍ挑生毒ㆍ藥毒ㆍ草毒ㆍ畜獸毒ㆍ蚊蛤 一兩半, 山茨菰 一兩, 大戟 七錢半, 山豆根ㆍ續隨子(去皮油) 各五錢, 朱砂ㆍ雄黃 各二錢, 麝香 一錢, 全蝎 五枚. 右爲末, 糯米糊丸ㆍ分作三十五丸, 每服一丸, 薑汁蜜水磨下, 井水硏, 付所傷處. 《得效》
EP	雄礬丸
SS	治蠱毒, 及蟲蛇毒. 卽蠟礬丸方見癰疽, 加雄黃等分, 作丸梧子大. 每七丸, 熱水呑下. 《入門》
EP	雄麝散
SS	治五種蠱毒. 雄黃ㆍ麝香等分 爲末, 取生羊肺如指大, 以刀開裹藥, 呑之. 《丹心》
EP	辰砂丸
SS	治蠱毒, 從酒食中着者. 辰砂ㆍ雄黃ㆍ赤足蜈蚣ㆍ續隨子 各一兩, 麝香 二錢半. 右爲末, 糯米飯和丸芡實大, 每一丸, 以酒化下, 端午日合.
SS	一名丹砂元. 《三因》
EP	保靈丹
SS	治蠱毒諸毒, 一切藥毒, 神效. 朱砂 一兩, 山豆根 五錢, 雄黃ㆍ黃丹ㆍ麝香ㆍ黃藥子ㆍ續隨子(去皮另硏)ㆍ巴豆去(皮不去油)ㆍ斑猫(去頭足翅) 各二錢半, (赤足)蜈蚣 二條(一生一灸), 糯米半生半炒爲末作糊. 右於端午, 重陽, 臘日, 修合爲末, 不令雞犬婦人見之. 用糯米稀糊和丸芡實大, 陰乾, 磁盒收貯, 每一丸, 茶淸呑下, 不得嚼破. 須臾將毒物, 或吐或利, 藥丸凝血幷下, 以水洗淨收之. 一丸可救三人. 若急則擇吉日, 精潔修合. 《得效》
EP	獨勝散
SS	治蠱毒, 及藥毒, 蟲蛇諸毒. 大甘草節, 麻油浸, 年歲愈多愈妙. 右取甘草嚼下, 或以水煎服, 神效. 《得效》
EP	國老飮
SS	治蠱毒. 白礬ㆍ甘草等分 爲末, 淸水調下, 或吐黑涎, 或瀉下卽安. 《得效》


CC	金蠶蠱毒
ZZ	南方畜金蠶, 其蠶金色. 食以蜀錦, 取其遺糞, 置飮食中, 以毒人, 人死. 蠶喜能致他財, 使人暴富, 而遺之極難, 水火兵刃所不能害. 必多以金銀, 置蠶其中, 投諸路隅, 人或收之, 蠶隨以往, 謂之嫁金蠶. 《瑣言》
ZZ	人中金蠶蠱毒, 先嚼白礬味甘不澁, 次嚼黑生豆不腥者, 是也. 石榴根皮濃煎汁飮之, 吐出活蟲卽愈. 《得效》


CC	挑生毒
ZZ	嶺南有挑生毒, 乃挑毒於飮食中, 以害於人. 其候初覺胸腹作痛, 次則漸漸攪刺, 滿十日則物生能動, 在上則胸痛, 在下則腹痛. 在上者, 膽礬末 五分, 投熱茶內化服, 探吐之. 在下者, 鬱金末 二錢, 米飮調服, 瀉下惡物, 後以四君子湯, 去甘草煎服調理. 《得效》
ZZ	有人忽肋下腫起, 頃刻間大如椀, 此中挑生毒也. 竢五更, 菉豆細嚼試之, 若香甛則是也. 升麻爲細末, 取冷熟水調二大錢, 連服之, 洞泄出葱數莖, 根鬚皆具, 腫則消縮. 仍服平胃散調補. 《得效》


CC	禁忌法
ZZ	凡中蠱之人, 用藥已差, 自後飮食, 永不得喫冷. 若飮食帶冷, 則鬼氣乘之, 毒蟲復生, 竟不能救. 《入門》


CC	灸法
ZZ	灸蠱毒法, 於足小指尖上, 灸三壯, 卽有物出, 酒飯得之, 隨酒飯出, 肉菜得之, 隨肉菜出卽愈, 神驗. 皆於灸瘡上出. 《千金》


CC	吐蠱藥
ZZ	凡中蠱, 煮甘草湯服之, 當吐出. 《本草》
ZZ	又升麻 一兩, 水煮取濃汁服, 入口卽吐, 蠱出. 《本草》
ZZ	中蠱, 下血如雞肝, 四藏悉壞, 惟心未毁, 只待死. 馬藺根爲末, 水和服 一二錢, 卽吐出, 極神. 《本草》
ZZ	又王瓜, 取根葉搗汁服, 當吐下. 《本草》
ZZ	又治五種蠱毒, 馬兜鈴根爲末 一兩, 水煎頓服, 當吐蠱, 出未快, 再服. 《本草》
ZZ	又檞木北陰白皮, 濃煎取一升, 空心服, 卽吐蠱出. 《本草》
ZZ	又蝟皮燒爲末, 水和服 一錢, 當吐蠱. 《本草》
ZZ	又苦瓠 一枚, 水煮取汁服, 立吐卽愈. 《本草》
ZZ	又人頭垢, 米飮或酒化服, 卽吐蠱. 《本草》
ZZ	又猯胞, 湯摩如雞卵許, 服之卽吐蠱. 《本草》


CC	下蠱藥
ZZ	凡中蠱毒, 商陸末, 和水服, 卽下蠱. 《本草》
ZZ	又續隨子去皮, 硏爲末, 和水服 一錢, 卽下利蠱蟲. 《本草》
ZZ	牽牛子(取頭末) 二錢, 和水服, 當瀉出毒蟲. 《本草》
ZZ	斑猫 一枚(去頭足翅), 硏爲末, 和飮服, 當下蠱. 《本草》
ZZ	又斑猫(去足翅熬)ㆍ大戟ㆍ桃白皮東引者, 三物等分 爲末, 冷水調服半錢, 其毒卽下. 若未出, 更一服, 奇效. 只單服大戟亦好. 《本草》
ZZ	又燕屎 三合(熬), 獨頭蒜 十枚, 和擣爲丸梧子大. 服三丸, 蠱當隨利下而出. 《本草》


CC	通治單方
ZZ	中蠱毒, 蠶退紙不拘多少, 以麻油紙撚燒存性爲末, 新汲水調 一錢頻服. 雖面靑脈絶, 昏迷口噤, 吐血者, 服之卽甦. 《得效》
ZZ	凡中蠱毒, 藍葉汁飮之良. 《本草》
ZZ	又茜根, 濃煎服之. 又與蘘荷同煎, 飮數升卽愈. 《本草》
ZZ	又薺苨, 搗取汁飮之, 末服煎服幷佳. 《本草》
ZZ	又桔梗, 搗汁飮之, 危重者亦甦. 《本草》
ZZ	又鮫魚皮, 燒爲末, 和水服, 治中蠱吐血. 《本草》
ZZ	中蠱, 吐血下血如爛肝, 蚯蚓 十四枚, 醋一升漬之. 蚓死, 但飮其汁, 已死者皆可活. 《本草》
ZZ	又蜈蚣, 灸爲末, 和飮服亦佳. 《本草》
ZZ	又治蠱毒, 胡菜根, 搗汁 半升, 和酒服, 蠱立下. 又取胡菜子, 硏水煮取汁, 冷服 半升, 日二. 《本草》
ZZ	又大蒜, 或小蒜, 幷常食之, 治蠱毒. 《本草》
ZZ	又狐五藏及腸, 治如食法, 和五味, 煮作羹食之, 去蠱毒. 灸食亦良. 有人病蠱, 夢道人示頌云, 似犬非犬, 似猫非猫, 烹而食之, 其病自消. 覺而有狐入其室, 殺而烹食, 遂差. 白氏六帖云, 靑丘狐, 食之令人不蠱. 《夷堅》
ZZ	又獺肝, 主蠱毒. 燒服之. 《本草》
ZZ	中蠱人, 常服燒酒與大蒜, 最妙. 《俗方》


CC	救諸中毒方
ZZ	抑論中毒之證, 辨其自𢦤, 被害, 何物之中, 審其遠近, 久則不救, 又手足面靑過時者, 亦不救. 治法, 上宜吐之, 急以香油多灌一作桐油, 鵝翎探吐之. 下以解毒丸靛漿利之. 緊急只以芒硝, 煎甘草湯調服利之亦可. 《入門》
ZZ	人遇事急, 智盡術窮, 或爲人所陷, 始自服毒, 宜急救之. 大法, 甘草ㆍ菉豆能解百毒. 又法, 不問何毒, 多灌香油, 吐利卽安. 《醫鑑》
DP	解毒丸
SS	治飮食中毒, 幷百物毒, 救人於必死. 板藍根 四兩, 貫衆(去毛)ㆍ靑黛ㆍ甘草 各一兩. 右爲末, 蜜丸梧子大. 以靑黛另爲衣. 稍覺精神恍惚, 是中諸毒, 急取十五丸爛嚼, 新水送下卽解. 《三因》
DD	砒礵毒
ZZ	人中砒礵毒, 其證煩燥如狂, 心腹攪痛, 頭旋欲吐, 面口靑黑, 四肢逆冷, 須臾不救. 此毒, 於肉飯中得之, 則易治, 於酒中得之, 則其毒散歸百脈, 故難治. 在膈上, 則瓜蔕散吐之方見吐門, 在腹中則萬病解毒丹下之. 《入門》
ZZ	急取黑鉛 四兩, 磨水一椀灌服卽解.
ZZ	如無黑鉛, 急取靑藍汁一椀灌服.
ZZ	或香油一二升灌服. 又取地漿三椀, 和鉛粉頻灌服, 旋刺猪ㆍ狗ㆍ羊ㆍ雞ㆍ鴨, 熱血飮之. 又人糞汁灌之. 《諸方》
ZZ	又白扁豆ㆍ靑黛ㆍ甘草 各一錢, 巴豆(去殼) 一箇一云半箇, 爲末, 砂糖大 一塊水化調一盞飮之, 毒隨利下. 《得效》
ZZ	又臘月猪膽, 水和服之, 立解. 《種杏》
ZZ	又稻稈灰, 和水淋取汁, 冷服一椀, 毒隨利下. 《醫鑑》
ZZ	又冷水硏菉豆取汁, 飮而解之. 《本草》
ZZ	又藍根, 砂糖擂爛, 和水服. 《綱目》
DD	菌蕈毒
ZZ	山中有毒菌, 人煮食, 無不死. 地生者爲菌, 木生者爲檽, 江東人呼爲蕈.
ZZ	夜中光者, 煮不熟者, 煮訖照人無影者, 欲爛無蟲者, 皆有毒, 不可食.
ZZ	冬春則無毒, 秋夏有毒者, 因蛇蟲毒氣熏蒸所致也.
ZZ	人中其毒, 地漿飮之. 又人糞汁飮之. 又馬藺根葉, 搗取汁服之. 又人頭垢, 和水服, 以吐爲度. 又六畜及鵝ㆍ鴨之屬, 刺取熱血飮之. 又油煎甘草冷飮. 只多飮香油亦好. 《本草》
ZZ	中蕈毒, 吐下不止, 細茶芽卽雀舌茶爲末, 新汲水調服, 神效. 又荷葉搗爛, 和水服. 《綱目》
ZZ	鯗頭煮汁飮卽愈. 《綱目》
ZZ	楓樹菌食之, 令人笑不止而死. 飮地漿最妙, 人糞汁次之, 餘藥不能救. 《本草》
DD	河㹠毒
ZZ	諸魚中, 河㹠最毒, 其卵尤毒, 人中其毒必死. 急取蘆葦根, 搗取汁飮之.
ZZ	或人糞汁, 或香油多灌, 吐出卽愈. 又白礬末, 白湯調下. 又白扁豆末, 和水服. 又羊蹄葉, 搗取汁飮之. 《本草》
DD	川椒毒
ZZ	人誤食椒, 戟人咽喉, 氣閉欲絶, 喫大棗 三枚, 解之.
ZZ	川椒閉口者有毒. 人誤呑之, 便氣欲絶, 或下白沫, 身體冷痺, 宜急治之. 飮井水一二升, 便差.
ZZ	又桂皮煎湯飮之. 又地漿飮之. 又濃煎黑豆汁飮之. 又人尿飮之. 《本草》
DD	杏仁毒
ZZ	杏子雙仁者, 有毒, 人誤食必死. 若中其毒, 藍葉汁飮之. 又藍實水硏, 取汁飮之. 又地漿飮二三椀. 又香油多灌之妙. 《本草》
DD	苦練毒
ZZ	服苦練根, 瀉不止, 飮冷粥止之. 《本草》
DD	藜蘆毒
ZZ	人中此毒, 令吐逆不止, 葱白煎湯飮之. 又雄黃末, 和水服. 又香油灌之. 又溫湯飮之. 《本草》
DD	巴豆毒
ZZ	人中毒則令大瀉或吐, 煩渴發熱, 急用黃連ㆍ黃柏煎湯冷服.
ZZ	又黑豆煮取汁飮之. 又寒水石, 磨水服之. 又菖蒲, 或葛根, 搗取汁飮之, 更以冷水浸手足, 忌食熱物. 《本草》
ZZ	又藍根, 砂糖擂爛, 和水服. 《綱目》
DD	草烏ㆍ川烏ㆍ天雄ㆍ附子毒
ZZ	人中川烏ㆍ天雄ㆍ附子毒, 則心煩躁悶, 甚則頭岑岑然, 遍身皆黑必死. 煎菉豆ㆍ黑豆汁, 冷服之.
ZZ	又甘草ㆍ黑豆濃煎飮汁. 又防風ㆍ甘草煎湯冷飮之. 又甘草ㆍ黑豆濃煎服, 入口卽定. 又棗肉ㆍ飴糖服之幷解. 又乾薑煮汁冷飮之. 又多飮井水, 大吐瀉卽愈.
ZZ	中草烏毒, 則令人麻痺, 暈悶, 甘豆湯飮之. 生薑汁飮之. 又童尿飮之. 又黃連湯飮之. 《本草》
DD	礬石毒
ZZ	黑豆煎汁飮之. 《本草》
DD	金銀銅錫鐵毒
ZZ	人服金銀中毒, 服水銀卽出. 盖水銀, 能解金ㆍ銀ㆍ銅ㆍ錫毒也.
ZZ	取鴨血飮之. 又白鴨屎淋取汁飮之. 又生雞卵呑之. 又黑豆汁, 或藍葉汁, 水芹汁飮之.
ZZ	人參煮汁服之.
ZZ	鐵毒, 煮磁石飮之.
ZZ	錫胡粉毒, 取杏仁硏汁服之.
ZZ	金石藥毒, 取黑鉛 一斤, 鍋內熔成汁, 投酒一升, 如此十數遍, 候酒至 半升, 去鉛, 頓服之. 《本草》
DD	斑猫芫靑毒
ZZ	中此毒, 令人吐逆不止, 急用菉豆, 或黑豆, 或糯米, 和水硏取汁服之.
ZZ	又藍汁飮之. 又猪肪服之. 又澤蘭葉, 挼取汁飮. 《本草》
DD	䃃砂毒
ZZ	(生)菉豆, 水硏取汁一二升飮之. 《本草》
DD	硫黃毒
ZZ	令人心悶, 取猪羊熱血飮之. 又宿冷猪肉, 及鴨肉羹冷食之. 又黑錫煎取汁飮之. 又生羊血飮之. 《本草》
DD	雄黃毒
ZZ	防己煎取汁飮之. 《本草》
DD	水銀毒
ZZ	肥猪肉, 煮冷飮之. 又猪脂服之. 《本草》
DD	大戟毒
ZZ	中此毒, 令人冷泄不禁, 煎薺苨汁飮之. 又菖蒲擣取汁飮之. 《本草》
DD	狼毒毒
ZZ	杏仁硏, 水和取汁服之. 又藍葉汁飮之. 又白斂爲末, 和水服. 又占斯取汁飮. 《本草》
DD	躑躅毒
ZZ	梔子煎取汁飮之. 又甘豆湯煎湯服之. 《本草》
DD	甘遂毒
ZZ	黑豆煎汁飮之. 《本草》
DD	半夏毒
ZZ	生薑汁飮之. 又乾薑煮汁服. 《本草》
DD	芫花毒
ZZ	桂皮煮汁飮. 又甘草, 或防風煎汁服. 《本草》
DD	莨菪毒
ZZ	人中此毒, 則衝心大煩悶, 眼生星火, 狂亂奔走, 見鬼, 拾鍼. 水硏菉豆汁飮之. 甘草ㆍ薺苨煎汁飮之. 又犀角磨水服之. 又蟹汁服之. 又甘豆湯濃煎服之. 《本草》
DD	苦瓠毒
ZZ	食苦瓠, 吐利不止, 飮黍穰灰汁解之. 《本草》
DD	石藥毒
ZZ	人服諸石藥中毒, 人參煮汁服. 又雁肪服之. 又白鴨屎爲末, 和水服之. 《本草》
DD	艾毒
ZZ	艾葉久服, 亦有毒. 毒發則熱氣冲上, 狂躁不能禁, 至攻眼有瘡出血者. 甘豆湯冷服之, 藍葉汁, 菉豆汁飮之. 《本草》
DD	海菜毒
ZZ	凡海中菜多食損人, 令腹痛發氣, 吐白沫, 飮熱醋卽安. 凡海菜傷, 皆同此法. 《本草》
DD	馬毒
ZZ	開剝死牛馬中毒, 遍身生紫疱, 俱潰叫痛. 急服紫金錠, 吐瀉卽愈. 《入門》
ZZ	凡人體有瘡, 馬汗, 馬氣, 馬毛, 幷能爲害.
ZZ	馬汗入人瘡, 毒氣攻作, 心悶欲絶, 燒粟稈灰, 濃淋作汁, 熱煮, 蘸瘡於灰汁中, 須臾白沫出盡卽差. 白沫, 是毒氣也.
ZZ	凡生馬血, 入人肉中, 三兩日便腫, 連心則死. 有人剝馬被, 骨傷手指, 血入肉中, 一夜卽死. 《本草》
ZZ	馬汗入肉, 毒氣引入如紅線, 先以鍼刺瘡口出血, 烏梅和核爛硏, 醋調塗之. 《綱目》
ZZ	又馬齒莧, 取汁飮之. 《本草》
ZZ	馬汗及毛, 入瘡腫痛, 以冷水浸瘡, 數易, 飮好酒立愈. 《本草》
ZZ	驢涎馬汗入瘡腫痛, (生)烏頭末付瘡上, 良久, 黃水出立安. 又白礬(枯)ㆍ黃丹(炒) 等分, 調貼瘡上. 《本草》
ZZ	馬毒瘡, 婦人月經血塗之. 又生栗及馬齒莧, 擣付之. 《本草》
DD	諸獸肉毒
ZZ	解六畜肉毒, 犀角濃磨汁一椀服之. 《本草》
ZZ	食馬獸六畜肉中毒, 水浸豆豉, 絞取汁數升服之. 《綱目》
ZZ	食自死六畜肉中毒, 黃柏末 二三錢, 水調服, 不解再服. 《入門》
ZZ	食自死鳥獸肝中毒, 取人頭垢 一錢, 熱湯化服. 《本草》
ZZ	食諸肉中毒, 或吐下血, 胡荽子 一升, 煮取汁停冷, 每服 半升, 日二. 又胡葱一升, 煮取汁, 冷服 半升. 又生韭汁飮之. 又燒猪骨末, 和水服. 又犬屎燒灰, 和酒服. 《本草》
ZZ	凡肉盛密器盖之, 隔宿者, 名爲鬱肉, 又茅屋漏水沾濕脯, 名爲漏脯, 皆有毒害人. 黑豆濃煎汁飮數升. 又燒犬屎末, 和酒服. 又擣韭取汁, 服一二升. 又多飮人乳汁. 又燒人屎, 和酒服. 《本草》
ZZ	食牛馬肉及肝中毒, 先剉頭髮令寸長, 拌好土作溏泥二升, 合和飮之. 須臾髮皆貫所食肝出卽愈. 又人乳汁飮一二升, 亦立愈. 《本草》
ZZ	食馬肉中毒欲死, 香豉 二兩, 杏仁 三兩, 和蒸一炊久, 熟杵服, 日二. 又蘆根煮取汁飮一二升. 又多飮淸酒卽解, 濁酒卽加. 《本草》
ZZ	食馬肝中毒, 人頭垢, 和水服. 又雄鼠屎 三七枚, 硏和水服. 《本草》
ZZ	食狗肉不消, 心下堅脹, 口乾發熱, 妄語, 煮蘆根取汁飮之. 又杏仁一升(去皮硏), 水三升煎去滓, 分三服, 利下血片爲效. 《本草》
ZZ	食牛羊肉中毒, 煮甘草汁, 服一二升. 《本草》
ZZ	食生肉中毒, 地漿飮之. 《本草》
DD	犀角
ZZ	多服則令人煩, 麝香 一字, 調水飮之. 《入門》
DD	諸禽肉毒
ZZ	食鵝鴨肉中毒, 糯米泔, 或溫酒飮之. 又秫米水硏取汁, 飮一盞. 《本草》
ZZ	食雉肉中毒吐下, 犀角末, 和水服 一錢, 或以水濃磨取汁飮.
ZZ	食中毒箭死鳥獸肉及野鳥肉中毒, 狸骨燒灰, 和水服. 又黑豆汁, 藍汁飮之. 《本草》
DD	諸魚毒及蟹毒
ZZ	食魚中毒, 飮冬瓜汁最驗. 又海獺皮煮汁飮之. 又濃煮橘皮汁飮之. 又鮫魚皮燒灰, 和水服之. 《本草》
ZZ	食蟹中毒, 生藕汁, 冬瓜汁, 煮蒜汁飮之幷佳. 又紫蘇葉煮汁飮之, 子汁飮之亦良. 又黑豆汁, 豉汁幷解之. 《本草》
ZZ	食鱸魚鯸鮧魚中毒, 蘆根煮汁飮一二升, 生汁亦可.
ZZ	食鱔中毒, 食蟹解之. 食鱔鱉中毒, 豉 一合, 投新汲水半椀, 取濃汁, 頓服卽愈.
ZZ	多食生膾不消, 胸膈不快, 瓜蔕散方見吐門吐之. 若日久成癥病, 大黃ㆍ朴硝ㆍ陳皮 各三錢水煮, 頓服下之. 《綱目》
ZZ	又方, 取水中石子數 十枚燒赤, 投五升水中七次卽熱, 飮之三五度, 當利出瘕.
ZZ	凡食魚肉過度, 還飮肉汁卽消, 食腦, 立消. 萬物腦能消身, 所以食膾, 飧魚頭羹也. 《本草》
ZZ	食膾不消, 飮薑汁卽消. 《本草》
ZZ	食魚肉不消成癥結, 狗糞燒存性爲末, 和酒服 二錢, 日三, 癥結卽出. 《本草》
DD	苽果毒
ZZ	食菓中毒, 猪骨燒灰, 和水服. 又桂皮濃煎取汁飮之. 又服瓜蔕散吐之卽愈.
ZZ	食雜苽果子過多, 腹脹氣急, 桂心爲末, 飯丸菉豆大. 以水呑下十丸, 未愈再服. 《本草》
ZZ	又桂心末 五錢, 麝香 一錢, 飯丸菉豆大. 白湯下十五丸卽效, 名曰桂香丸. 《入門》
ZZ	食銀杏中毒, 香油多飮吐之. 又地漿, 藍汁, 甘草汁飮之.
ZZ	治苽毒, 石首魚灸食, 或煮汁服, 自消. 《本草》
ZZ	食桃得病, 取桃梟燒爲末, 和水服之卽愈. 《本草》
DD	菜蔬毒
ZZ	食諸菜中毒, 發狂煩悶, 或吐下, 葛根濃煎汁服, 生汁尤佳. 又烏雞屎燒爲末, 和水服. 又香油多飮之. 又甘草湯飮之. 又人乳汁, 或小兒尿, 服二升卽愈. 《本草》
ZZ	菜蔬魚肉毒, 苦參剉 三兩, 苦酒一升煎服, 吐出卽愈. 《本草》
DD	燒酒毒
ZZ	過飮燒酒中毒, 則面靑口噤, 昏迷不省, 甚則腐腸穿脇, 遍身靑黑, 或吐下血, 死在須臾. 初覺, 便脫衣推身袞轉之無數, 吐之卽甦. 又以溫湯裸體, 浸灌常令溫煖, 若灌冷水卽死. 又取生苽及蔓, 搗取汁, 斡開口灌之不住. 又碎氷, 頻納口中及肛門. 又葛根搗取汁, 灌口中, 漸醒而愈. 《俗方》
DD	豆腐毒
ZZ	過食豆腐, 腹脹氣塞欲死, 新汲水多飮卽安, 若飮酒卽死. 《俗方》
ZZ	中豆腐毒, 令人生瘡, 噫氣, 遺精白濁, 蘿葍煎湯飮之. 又杏仁水硏取汁飮之. 《入門》
DD	麪毒
ZZ	人食熱麪多中毒, 蘿葍擣取汁飮之. 無生者, 則取子水硏取汁飮之. 又地骨皮煮取汁飮之. 又赤小豆末, 和水服卽愈. 《本草》
DD	服藥過劑或中毒煩悶欲死
ZZ	犀角, 以水濃磨取汁服. 又葛根, 擣取汁飮之, 或水煮取汁服之. 又靑藍汁飮之. 又生雞卵取黃呑之. 又地漿飮之. 又胡粉, 水和服之. 又粳米粉, 和水服. 又豉汁飮之. 《本草》
DD	通治百物毒
ZZ	人中諸物毒, 服萬病解毒丹最妙.
ZZ	又細茶ㆍ白礬, 每取三錢末, 新水調服卽效, 名礬茶散. 《丹心》
ZZ	又五倍子爲末, 好酒調下 三錢, 在上卽吐, 在下卽瀉. 《丹心》
ZZ	又大甘草, 爲極細末微炒, 量病人酒量多少, 好酒調服, 須臾大吐瀉. 雖渴不可飮水, 飮水則難救. 《丹心》
ZZ	臘雪水解一切毒, 取飮之. 《本草》
ZZ	又甘草薺苨煎湯服之, 入口便活. 《本草》
ZZ	解諸藥毒, 殺諸蟲毒, 靑黛ㆍ雄黃等分 爲末, 新水調下 二錢. 《得效》
ZZ	又蠶退紙燒灰, 新水調下 一錢, 神效. 《直指》
ZZ	又白扁豆爲末, 新水調下 二三錢, 得利卽安. 《得效》
ZZ	又犀角, 以水濃磨取汁服, 能解百毒. 《本草》
ZZ	又葛根汁, 又藍葉汁, 又人糞汁, 又地漿飮之. 《本草》
ZZ	又香油多飮之, 或吐或下, 神效. 《本草》
ZZ	又黑豆汁飮之. 又白狗屎絞汁服, 或燒灰, 和水服. 《本草》
ZZ	甘豆湯爲解毒第一. 《本草》
EP	甘豆湯
SS	甘草ㆍ黑豆, 皆解百藥百物毒. 各取五錢作一貼, 水煎取汁, 溫冷任意服之, 神效. 或加竹葉, 或加薺苨尤效. 《本草》
DD	水毒
ZZ	江南溪澗中有蟲, 名爲短狐, 亦名射工, 一名𧌒. 其蟲無目, 利耳能聽, 在水中聞人聲, 輒以口中毒射人, 故謂之射工. 又含沙, 射人之影, 故謂之射工. 人中其毒, 寒熱悶亂, 頭目俱痛, 亦如中尸, 卒不能語. 又有水毒蟲, 一名溪溫. 其病與射工相似, 但有瘡爲射工, 無瘡爲溪溫.
ZZ	又有沙虱, 乃毒蛇鱗中蟲也. 夏月蛇爲虱所苦, 倒身江灘刷其虱, 虱入沙中, 行人中其毒, 如瘡如鍼孔粟粒, 四面有五色文. 須剜去小肉卽愈. 不然, 三兩日死.
ZZ	射工溪溫, 皆能殺人. 治法, 取湯數斛, 以蒜五升, 投湯中溫浴之, 身體發赤癍者, 水毒. 又消水毒飮子幷主之. 《入門》
EP	消水毒飮子
SS	吳茱萸 半升, 生薑ㆍ犀角ㆍ升麻ㆍ陳皮 各一兩, 烏梅 七箇. 右剉, 水七椀煎至二椀, 分二服. 《入門》


BB	救急


CC	十件危病
ZZ	華佗云, 人有急病, 疾如風雨, 命醫不及, 須臾不救, 視其橫夭, 實可哀怜. 予選十件危病, 三十妙方以救之, 不可不知.
ZZ	又云, 人有急病, 疾如風雨, 須臾不救, 命在頃刻. 世人纔見一時氣絶, 便以爲死, 更不知有可救之理, 可救之方. 故以所歷經驗數方, 鋟榟以廣其傳, 便可對證尋方, 服藥急救, 庶幾倉卒無夭橫之患矣.
ZZ	一霍亂吐瀉. 詳見霍亂門
ZZ	二纏喉風閉塞. 方見咽喉門
ZZ	三吐血下血. 方見血門
ZZ	四中砒礵毒. 方見解毒門
ZZ	五尸厥.
ZZ	六中惡客忤.
ZZ	七脫陽.
ZZ	八鬼魘鬼打.
ZZ	九孕婦橫逆産. 方見婦人門
ZZ	十胎衣不下. 方見婦人門


CC	中惡
ZZ	凡中惡, 客忤, 鬼氣之證. 凡人暮夜, 或登厠, 或出郊野, 或遊空冷屋室, 或行人所不知之地, 忽見眼見鬼物, 口鼻吸着惡鬼氣, 驀然倒地, 四肢厥冷, 兩手握拳, 口鼻出淸血, 性命逡巡, 須臾不救. 此證與尸厥同, 但腹不鳴, 心腹俱煖. 切勿移動其屍. 卽令親戚衆人圍繞, 打鼓燒火, 或燒麝香ㆍ安息香ㆍ直候記醒人事, 方可移歸. 《華佗》
ZZ	先用蘇合香元方見氣門, 薑湯或溫酒化下三丸, 蘇省後用他藥, 太乙神精丹尤好方見邪祟, 且用朱犀散ㆍ備急丸方見卒死.
ZZ	急取半夏末, 或皂角末, 吹兩鼻中卽活, 心頭溫者, 一日亦可活. 《得效》
ZZ	又取故汗衣, 須用內衣, 久遭汗者佳, 男用女衣, 女用男衣, 燒灰爲末, 每二錢, 百沸湯調下. 《得效》
ZZ	又麝香 一錢硏, 和醋 二合服之, 便差. 又取葱黃心, 刺鼻中入深 四五寸, 令目中出血卽活. 又生薑汁ㆍ醇酒 各半盞, 同煎百沸灌服之. 又白犬斷頭, 取熱血一升灌之. 又韭汁灌口鼻中, 又菖蒲搗取汁灌之. 又桃梟酒磨服之. 又黃丹 一錢, 蜜 三合和服, 口噤者, 折齒灌之. 《本草》
DD	鬼擊ㆍ鬼打ㆍ鬼排
ZZ	此等病, 皆得之無漸卒着, 人如刀刺狀, 胸腹㽱痛不可按抑, 或吐衄下血, 治法同中惡. 《本草》
EP	朱犀散
SS	犀角 五錢, 朱砂ㆍ麝香 各二錢半. 右爲末, 每二錢, 新汲水調灌. 《入門》


CC	脈候
ZZ	中惡之脈, 緊細易治, 浮大難痊. 《得效》
ZZ	脈至如喘, 名曰暴厥, 暴厥者, 不知與人言. 《內經》
ZZ	寸口脈, 沈大而滑, 沈則爲實, 滑則爲氣, 實氣相搏, 血氣入藏卽死, 入府卽愈. 此爲卒厥不知人何謂也. 師曰, 脣靑身冷, 爲入藏卽死, 身溫和汗自出, 爲入府卽愈. 《仲景》
ZZ	厥逆連藏則死, 連經則生. 註云, 連藏死者, 神去故也. 《內經》
ZZ	尸厥, 呼之不應, 脈伏者死. 脈大, 反小者死.
ZZ	卒中惡, 腹大四肢滿, 脈大而緩者生, 緊大而浮者死, 緊細而微者亦生. 《脈經》


CC	尸厥
ZZ	尸厥者, 脈動而無氣, 氣閉不通, 故靜如死也. 還魂湯主之. 《仲景》
ZZ	卒然不省人事, 全如死尸, 但氣不絶, 脈動如故, 或脈無倫序, 或乍大乍小, 或微細不見而心胸煖者, 是也. 《仲景》
ZZ	尸厥者, 卽中惡之類. 凡弔死問疾, 或入墓登塚, 卒中邪惡, 與藏氣相忤, 忽然手足逆冷, 頭面靑黑, 牙關緊急, 頭旋暈倒, 昏不知人, 或錯言妄語. 急取蘇合香丸三丸, 溫酒, 或薑湯灌下. 又煎還魂湯灌之. 又故汗衣, 燒灰末 二錢, 百沸湯調灌. 又菖蒲汁灌口中. 《丹心》
ZZ	血之與氣, 幷走於上, 則爲大厥, 厥則暴死, 氣復反則生, 不反則死.
ZZ	邪客於手足少陰, 太陰, 足陽明之絡, 此五絡, 皆會於耳中, 上絡左角ㆍ五絡俱竭, 令人身脈皆動, 而形無知也. 其狀若尸, 名曰尸厥, 以竹管, 吹其兩耳卽甦. 《內經》
ZZ	尸厥之證, 卒死脈猶動, 四肢逆冷, 腹中氣走如雷鳴, 聽其耳中如微語聲者, 是也. 急用硫黃散ㆍ朱犀散方見上. 又附子(炮) 一枚, 爲末, 分二服, 酒煎灌之. 如無則薑汁 半盞, 酒一盞煎百沸, 灌下. 《入門》
DP	還魂湯
SS	一名追魂湯, 主中惡, 尸厥, 暴死, 客忤, 鬼擊, 飛尸, 奄忽口噤氣絶. 麻黃 三錢, 杏仁二 十五粒, 桂心ㆍ甘草 各一錢. 右剉, 作一貼, 水煎灌服. 口噤者, 幹開口灌之, 藥下立甦. 《仲景》
SS	凡尸厥, 鬱冒, 卒死, 卒中之類, 皆當發表. 仲景云, 鬱冒欲解, 必大汗出, 是也. 《綱目》
DP	硫黃散
SS	治尸厥, 奄然死去, 不省人事, 命在頃刻. 硫黃 一兩, 焰硝 半兩. 右細硏如粉, 分作三服, 每用好酒一盞同煎, 覺焰起, 傾於盞內, 盖着, 候溫, 灌服之. 如人行五里, 又進一服, 不過三服卽甦. 《得效》


CC	鬼魘
ZZ	人眠睡, 則魂魄外遊, 爲鬼邪所魘屈, 其精神弱者則久不得窹, 乃至氣絶, 所以須傍人助喚, 幷以方術治之. 《千金》
ZZ	鬼魘鬼打之證, 人到客舍館驛, 及久無人居冷房, 睡中爲鬼物所魘, 但聞其人吃吃作聲, 便令人叫喚, 如不醒, 乃鬼魘也. 不急救則死, 宜用雄朱散. 《丹心》
ZZ	人爲鬼魘, 卒死, 不得着燈火照, 亦不得近前急喚, 多殺人. 但痛咬其足跟及大拇指甲邊, 幷多唾其面卽活. 如不醒者, 移動處些子, 徐喚之. 若元有燈卽存, 不可吹滅, 如無燈, 切不可用燈照. 仍用筆管吹兩耳, 又取半夏末, 或皂角末, 吹兩鼻中. 《得效》
ZZ	鬼魘, 卒死, 及卒中, 鬼擊, 血漏, 腹中煩滿欲死, 雄黃末吹入鼻中. 又酒調 一錢服, 日三, 能化血爲水. 《本草》
ZZ	又生韭汁灌口中, 及耳鼻中, 薤白汁亦可. 又東向桃柳枝 各七寸, 煎湯灌下. 又伏龍肝末 二錢, 井水調灌服, 更吹入鼻中. 又羊糞燒烟熏鼻中卽甦. 《諸方》
ZZ	夢中被刺殺或被打, 諸般不祥, 忽然吐衄下血, 甚者, 九竅皆出血, 宜以升麻ㆍ獨活ㆍ續斷ㆍ地黃 各五錢, 桂皮 一錢. 右爲末, 每二錢, 白湯調下, 日三. 《入門》
DP	雄朱散
SS	治鬼魘. 牛黃ㆍ雄黃 各一錢, 朱砂 五分. 右爲末, 每挑 一錢, 於床下燒之, 次挑 一錢, 以酒調灌. 《入門》


CC	鬱冒
ZZ	人平居無疾, 忽如死人, 身不動搖, 黙黙不知人, 目閉不能開, 口啞不能言, 或微知人, 惡聞人聲, 但如眩冒, 移時方窹. 此由汗出過多血少, 氣幷于血, 陽獨上而不下, 氣壅塞而不行. 故身如死, 氣過血還, 陰陽復通, 故移時方窹. 名曰鬱冒, 亦名血厥, 婦人多有之. 宜白薇湯, 倉公散卽甦. 《本事》
DP	白薇湯
SS	白薇ㆍ當歸 各一兩, 人參 半兩, 甘草 二錢半. 右爲麤末, 每五錢, 水煎溫服. 《本草》
DP	倉公散
SS	藜蘆ㆍ瓜蔕ㆍ雄黃ㆍ白礬 各等分. 右爲末, 取少許, 吹入鼻中. 《本事》


CC	客忤卒厥諸證
ZZ	客忤者, 中惡之類也. 多於道間門外得之. 令人心腹絞痛脹滿, 氣衝心胸, 不卽治, 亦殺人. 取百草霜 五錢, 鹽 一錢和硏, 溫水調下. 《本草》
ZZ	又取鹽雞子大, 靑布裹燒赤硏, 納酒中頓服, 當吐惡物. 又取細辛ㆍ桂心爲細末, 納口中. 又銅器, 或瓦器, 盛熱湯, 用厚衣襯腹上, 於衣上熨之, 冷則易, 便愈. 又至寶丹方見風門ㆍ蘇合香元, 以薑汁, 或溫酒, 或童尿調灌. 《諸方》
ZZ	又熟艾 一兩, 水煎取汁, 頓服卽差. 《本草》
ZZ	帝曰, 厥令人腹滿, 或令人暴不知人, 或至半日, 遠至一日, 乃知人者, 何也. 岐伯曰, 陰氣盛於上則下虛, 下虛則腹脹滿, 陽氣盛於上, 則下氣重上而邪氣逆, 逆則陽氣亂, 陽氣亂則不知人. 《內經》
ZZ	凡卒急之證, 有氣厥ㆍ血厥ㆍ痰厥ㆍ食厥ㆍ中風ㆍ中寒ㆍ中暑ㆍ中濕之類, 皆詳見各門, 隨證治之. 《回春》
ZZ	至聖來復丹方見寒門, 通治諸厥危急之疾. 《得效》


CC	卒死
ZZ	帝曰, 人有卒然暴死暴病者, 何也. 少師答曰, 三虛者, 其死暴疾也. 得三實者, 邪不能傷人也. 所謂三虛者, 乘年之衰, 逢月之空, 失時之和, 因爲賊風所傷, 是爲三虛. 逢年之盛, 遇月之滿, 得時之和, 雖有賊風邪氣, 不能危之, 是爲三實.
ZZ	三虛相搏, 則爲暴病卒死.
ZZ	雷公問曰, 人不病而卒死, 何以知之. 帝曰, 火氣入於藏府者, 不病而卒死矣. 雷公曰, 病少愈而卒死者, 何以知之. 帝曰, 赤色出兩觀, 大如拇指者, 病雖少愈必卒死. 黑色出於庭庭謂額也, 大如拇指, 必不病而卒死. 《靈樞》
ZZ	凡卒死者, 口張, 目開, 手散, 遺尿爲虛, 宜補氣, 目閉, 口噤, 手擧爲實, 宜發表. 《綱目》
ZZ	人見五色非常之鬼, 遂令暴亡者, 皆自己精神不守, 神光不聚故耳, 非外所侮, 乃元氣極虛之候也. 《正傳》
ZZ	凡暴亡, 不出一時, 可救之. 雖氣閉絶, 四肢冷, 若心腹溫, 鼻微溫, 目中神彩不轉, 口中無涎, 舌與陰卵不縮者, 皆可活也. 《遺篇》
ZZ	救卒死, 或常居寢臥奄忽而絶, 急割取雄雞冠血, 頻塗其面, 乾復塗之. 幷以灰營死人一周. 《本草》
ZZ	狐膽主暴亡, 臘月取者尤佳. 若有人卒死, 未移時者, 溫水硏, 灌人口中卽活. 《本草》
ZZ	淸心元ㆍ至寶丹方見風門ㆍ蘇合香元方見氣門ㆍ至聖來復丹方見寒門ㆍ備急丸, 皆主卒死, 以薑汁, 或溫酒, 或童尿調和灌服. 《諸方》
ZZ	救卒死, 急取半夏末, 或皂角末, 吹入鼻中. 又雄雞冠血, 滴入鼻中. 又牛黃, 或麝香 一錢, 溫酒調灌卽甦. 《諸方》
ZZ	驚怖卒死者, 以溫酒灌之卽活. 《綱目》
DP	備急丸
SS	主諸卒死暴疾百病, 及中惡, 客忤, 鬼擊, 鬼打, 面靑口噤, 奄忽氣絶. 大黃ㆍ乾薑ㆍ巴豆霜 各一兩. 右爲末, 蜜和搗千杵作丸小豆大. 卒死者取三丸, 熱酒呑下, 口噤則以酒化灌之, 下咽卽活, 或溫水下亦得. 《仲景》
SS	張易老, 又名獨行丸, 乃急劑也. 《丹心》


CC	脫陽證
ZZ	凡人因大吐大瀉之後, 元氣不接, 四肢逆冷, 面黑氣喘, 冷汗自出, 外腎縮搐, 不省人事, 須臾不救, 與傷寒陰陽易同證. 宜急服大固陽湯.
ZZ	又桂枝 二兩剉, 好酒煎取汁服. 又連鬚葱白 三七莖, 以酒濃煎服, 陽氣卽回. 又生薑 一兩硏, 酒煎服亦效. 又葱鹽爛搗炒熱, 熨臍下氣海卽愈. 《得效》
DP	大固陽湯
SS	大附子 一枚(炮切作八片), 白朮ㆍ乾薑(炮) 各五錢, 木香 二錢半. 右剉, 作一貼, 水煎去滓, 放冷灌服, 須臾又進一服, 神效. 《得效》


CC	救自縊死
ZZ	自縊死者, 自旦至暮, 雖已冷必可活, 自暮至旦則難治. 心下若微溫者, 一日已上, 猶可活, 當徐徐抱下解之, 不可截斷繩子. 令安臥被中, 急須按定其心, 却撚正喉嚨, 令一人以手掌掩其口鼻, 勿令透氣, 氣急卽活. 又令一人以脚踏其兩肩, 以手挽其髮, 常令弦急, 勿使縱緩, 一人以手據按胸上, 數摩動之, 一人摩捋臂脛屈伸之, 若已强直, 漸漸强屈之. 如此一炊頃, 雖得氣, 從口出呼吸, 眼開, 仍引按勿止. 《仲景》
ZZ	又法, 用手厚裹衣物, 緊塡穀道, 抱起解繩放下, 揉其項痕, 仍搐藥入鼻, 及以竹管吹其兩耳, 待其氣回, 方可放手. 若便後分泄氣, 則不可救矣. 《山居》
ZZ	急刺雞冠血, 滴口中卽活, 男雌女雄. 又取雞屎白如棗大, 酒和灌鼻中, 尤妙. 《本草》
ZZ	又以藍汁灌之. 又取梁上塵如大豆許, 納竹管中, 四人各一管, 同時極力, 吹兩耳鼻中卽活. 又取半夏末, 或皂角末, 或細辛末, 吹入鼻中, 得嚔卽甦, 須臾少與溫粥淸, 令喉潤漸漸嚥下乃止. 《本草》
ZZ	五絶者, 一曰自縊, 二曰墻壁壓, 三曰溺水, 四曰鬼魘, 五曰産乳, 皆取半夏末吹鼻中. 心頭溫者, 雖一日皆可活. 《本草》


CC	救溺水死
ZZ	凡溺水死者, 一宿尙可救. 急急拯出, 先以刀抭開口, 放筯 一枚含之, 使可出水, 然後解去衣服, 多灸臍中二三百壯, 令兩人以筆管吹其兩耳. 又取皂角末綿裹納下部, 須臾出水卽活. 又取鴨血灌入口中. 又將醋 半盞灌鼻中. 又用蘇合香元三丸, 薑湯調灌. 又萬病解毒丹一錠, 冷水磨化, 灌下卽甦. 溺死縊死皆效. 《入門》
ZZ	又法, 取竈中熱灰熱沙亦可 一二石, 埋其身只出頭面, 水出七孔卽活. 《仲景》
ZZ	又法, 將牛一頭. 將死者, 腹橫覆在牛背上, 兩邊用人扶策, 徐徐而行, 則水自下亦活. 《得效》
ZZ	又法, 以生人倒䭾死人. 卽負持走, 吐水便活.
ZZ	又法, 以酒壜 一箇. 以紙錢 一把, 燒壜中, 急以壜口, 覆死人面上或臍上, 冷則再換, 水出卽活. 《入門》


CC	救凍死
ZZ	人遇寒凍死, 四肢强直, 口噤, 只有微氣者, 用大釜炒灰令煖囊盛, 熨心上, 冷則易. 口開氣出, 然後以溫粥淸, 稍稍灌之, 或溫酒, 或薑湯灌之卽甦. 若不先溫其心, 便將火灸, 則冷氣與火爭必死矣. 《綱目》
ZZ	又法, 用氈或蒿薦, 裹死人, 以索繫定, 放平穩處, 令兩人對面, 輕輕袞轉往來如捍氈法, 四肢溫和卽活. 《得效》


CC	救餓死
ZZ	凶荒之歲, 人多餓死. 若累日不得食, 飢困將死者, 頓喫飯及肉物則必死. 宜先以稀粥淸, 稍稍嚥下, 令咽腸滋潤, 過一日, 漸與稀粥頻啜之, 過數日, 乃與稠粥軟飯, 則自然生活. 《類聚》


CC	攪腸沙
ZZ	此證, 心腹絞痛, 冷汗出, 脹悶欲絶. 俗謂之攪腸沙, 與乾霍亂同. 由山嵐瘴氣, 或因飢飽失時, 陰陽暴亂而致也.
ZZ	所感如傷寒, 頭痛嘔惡, 渾身壯熱, 手足指末微厥, 或腹痛悶亂, 須臾能殺人. 先濃煎艾湯試之, 如吐卽是也. 《得效》
ZZ	治法, 蠶退紙燒爲末, 熱酒調服, 立效. 又多飮鹽湯吐之亦愈. 《得效》
ZZ	有陰陽二證. 陰沙, 腹痛而手足冷, 看其身上有小紅點. 以香油燈點火, 燒於紅點上令其煖爆, 或服葱豉湯, 汗出卽愈. 陽沙, 腹痛而手足煖. 以鍼刺其十指背近爪甲 半分許, 血出卽安, 先自兩臂按摩, 下其惡血令聚指頭, 血出爲好. 《入門》
ZZ	又法, 以手蘸溫水, 於病者膝灣內, 打拍有紫黑點處, 以鍼刺去惡血卽愈. 《丹心》
ZZ	患痛之人, 兩臂腕中有筋必致黑色, 用砂鍼擊刺, 出紫黑血, 痛卽止, 神效. 《十三方》


CC	入井塚卒死
ZZ	凡入井塚, 須先以雞鴨毛投之, 直下則無毒, 若徘徊不下則有毒. 當先以酒數升, 灑其中, 停久乃入. 《本草》
ZZ	夏月淘井, 多致殺人, 五六月尤甚. 古塚中及深井中, 皆有伏氣, 若入則令人冒悶奄忽而死. 卽取井水噀其面, 幷冷水調雄黃末 一二錢服之. 轉筋入腹, 痛欲死者, 使四人捉住手足, 灸臍左邊 二寸, 十四壯. 又用生薑 一兩剉, 酒五盞濃煎頓服. 又醋煮衣絮令熱徹濕, 裹轉筋處. 又濃煎鹽湯, 浸手足, 洗胸脇間卽甦. 《入門》
ZZ	新城縣人家, 有枯井一口. 有客人兩者, 於五月間, 因失鈔袋, 疑在井中, 一人先下井中. 寂然無聲, 又一人繼下, 亦久不出. 傍人怪之, 與家主議, 用繩弔縛木板, 令人登踏下井看之, 其人亦無聲. 卽牽上井則其人昏迷不省. 用冷水救甦, 更用雞犬縛繩下試, 亦皆死焉. 遂拆毁井畔, 見兩人身尸, 用繩弔縛, 上來看審, 則身尸靑黑了無傷痕. 此其中毒而死也. 治法同上. 《類聚》


CC	蛇入七竅
ZZ	夏月, 因熱就涼睡, 有蛇入人耳鼻口中, 挽不出, 急以刀傷蛇尾, 納川椒一云胡椒 二三粒, 裹着卽出. 又以艾灸蛇尾卽出. 又割母猪尾頭瀝血, 入口中, 幷孔中亦出. 後取雄黃末, 調人參湯服, 制蛇毒. 《丹心》
ZZ	人卒爲蛇繞不解, 以熱湯淋之. 無湯則令人尿之卽解. 《綱目》


CC	鍼灸法
ZZ	邪客於手足少陰, 太陰, 足陽明之絡, 此五絡俱竭, 令人身脈皆動, 而形無知其狀若尸, 名曰尸厥. 先刺隱白 後刺涌泉 後刺厲兌 後刺少商 後刺神門. 《內經》
ZZ	尸厥, 當刺期門ㆍ巨闕ㆍ中極ㆍ僕參ㆍ隱白ㆍ大敦ㆍ金門.
ZZ	卒厥尸厥, 百會灸四十九壯, 氣海ㆍ丹田, 灸三百壯. 覺身體溫煖卽止.
ZZ	中惡客忤卒死, 灸臍中百壯.
ZZ	中惡, 取人中ㆍ中脘ㆍ氣海.
ZZ	卒死, 灸心下 一寸, 臍上 三寸, 臍下 四寸, 各三壯卽差. 又灸手足兩爪後二七壯.
ZZ	諸卒死及魘死, 急於人中, 及兩脚大拇指內離爪一韭葉許, 各七壯卽活. 《綱目》
ZZ	卒被鬼擊如中箭, 用桃皮 一片, 安痛上, 取一匙頭安桃皮上, 用艾胡桃大安匙頭, 灸之卽差. 《入門》


BB	怪疾
ZZ	有二 十六條.


CC	怪疾異常
ZZ	怪證, 異於常患之病, 故謂之怪疾.
DD	肉癥
ZZ	肉癥者, 思肉不已, 食訖復思. 白馬尿三升, 空心飮, 當吐肉, 不吐者死. 《本草》
DD	酒癥
ZZ	一人病心痛, 此人好酒, 初飮二三盃, 必奔走三五十次, 其酒稍散, 方復飮至前量. 至明朝, 嘔靑黃水數口, 夜變魚腥臭, 六七日始安. 戴人張子和也, 以藥吐之, 乃吐蟲 一條, 靑黃色長 六七寸, 口目鼻俱全, 狀如蛇. 醃乾以視人, 乃酒癥也. 《綱目》
ZZ	一男自幼喜飮酒, 日飮一二斗, 無酒叫呼不絶, 全不進食, 日就瘦弱. 家中設策, 令人用手巾縛住手足, 却取生酒一壜, 於口邊打開, 其酒氣衝入口中, 病者必欲就飮, 堅不與之. 須臾口中忽吐物 一塊, 直下壜中. 以物盖覆, 猛火燒滾約乾一半, 却開取之, 其物如猪肝狀, 約 三兩重, 周回有小孔如針眼, 不可數計. 棄之於江, 自後雖滴酒, 不能飮矣《得效》
DD	髮瘕
ZZ	一人有飮油五升以來, 方始快意, 常喫則安, 不飮則病. 此是髮入胃化爲蟲. 雄黃 半兩爲末, 水調服, 蟲自出, 投沸油中, 棄之江中, 病卽愈. 《得效》
ZZ	一道人, 心腹煩滿, 彌二歲, 甄立言診曰, 腹有蠱, 誤食髮而然. 令餌雄黃一劑, 少頃吐一蛇無目, 燒之有髮氣乃愈. 《入門》
ZZ	一人患腰痛牽心, 每發輒氣欲絶, 衆以爲肉癥. 徐文伯視之曰, 此髮瘕也. 以油投之, 卽吐物如髮, 稍引之, 長 三尺, 頭已成蛇, 能動. 掛門上滴盡, 惟一髮而已. 《入門》
ZZ	一婦人病胸膈不利, 口流涎沫, 自言咽下胃中常有雷聲, 心膈微痛, 時復發昏, 鍼灸藥餌, 三載不愈. 戴人用痰藥一涌, 而出雪白蟲 一條, 長 五六寸, 有口鼻牙齒, 走於涎中. 病者, 惡而斷之, 中有白髮 一莖, 此髮瘕也. 《子和》
DD	雞瘕
ZZ	褚澄, 爲吳郡太守, 李道念到郡, 澄見謂曰, 汝有重病. 答曰, 舊有冷病, 今五年矣. 澄爲診曰, 汝病, 非冷非熱. 當是食白瀹雞子過多所致, 令取蒜一升煮服之, 乃吐一物如升大, 有涎裹之. 開看則是雞雛, 翅羽爪距悉具, 能行走. 澄曰, 此未盡, 令更服藥, 又吐如向者, 十三頭而安. 《醫說》
DD	蛟龍瘕
ZZ	春秋二時, 龍帶精入芹菜中, 人偶食之得病, 發則似癎, 面色靑黃, 腹滿痛不可忍, 名爲蛟龍病. 取飴糖二三升, 日兩度服, 吐出如蜥蜴 三五枚卽差.
ZZ	蛟龍子生在芹菜中, 食之入腹, 變成龍子. 用餳糖ㆍ粳米ㆍ杏仁ㆍ乳餠, 煮粥食之三升, 日三服, 吐出蛟龍子, 有兩頭可驗. 《仲景》
DD	蛇瘕
ZZ	華佗行道, 見車載一人, 病噎塞, 食不下呻吟. 佗曰, 餠店家, 蒜虀大酢, 三升飮之, 當自痊, 如言服之, 果吐大蛇 一枚而愈. 《本草》
ZZ	一人常飢, 呑食則下至胸, 便卽吐出. 醫作噎膈, 治不效. 任度曰, 此因食蛇肉不消而致斯病, 但揣心腹上, 有蛇形也. 視之果然. 遂用硝黃, 合而服之, 微利卽愈. 《入門》
DD	鱉瘕
ZZ	人食鱉肉不消成瘕, 伏在心下, 揣見頭足時時轉動作痛. 白馬尿飮之卽消. 昔有人與奴俱得此病, 奴先死, 剖其腹得鱉. 置庭中, 有乘白馬客來看, 其馬放尿鱉上卽便消化. 其主知其奇效, 取飮之卽愈.
ZZ	白雌雞 一隻, 勿與食令飢, 過一宿, 明日, 以猪脂煎飯喂之. 取其屎, 熬乾爲末, 白湯調下 一錢, 日三服. 須消盡乃止. 好了, 殺雞食之. 《鍾杏》
DD	蛤精疾
ZZ	一人患脚跟腫痛, 諸醫莫識. 徐之才曰, 蛤精疾也. 由乘般入海, 垂脚水中而得, 爲剖出二蛤而愈. 《入門》
DD	眼見五色物
ZZ	一人酒色過度, 眼見空中有五色物, 稍近變成一美婦人, 亭亭而立. 徐之才曰, 此色慾多, 大虛所致, 乃處補藥飮之, 數劑而愈. 《入門》
DD	視物倒植
ZZ	一人因大醉, 極吐熟睡至次早, 眼中視物皆倒植. 醫者, 診其脈, 左關浮促. 遂用瓜蔕ㆍ藜蘆, 平旦吐之, 視物如常. 盖傷酒吐時, 上焦反覆, 致倒膽府, 故視物皆倒, 法當復吐, 以正其膽, 則自愈. 《入門》
DD	四肢堅如石
ZZ	寒熱不止經日後, 四肢堅如石, 以物擊之, 一似鍾磬聲, 日漸瘦弱, 吳茱萸ㆍ木香等分剉, 煎湯飮之, 自愈. 《得效》
DD	化生鰕魚
ZZ	口鼻腥臭水流, 以椀盛之, 有鐵色鰕魚如粳米大, 走躍不住. 以手捉卽化爲水, 此肉壞也. 任意飧食雞肉, 自愈. 《得效》
DD	腹如鐵石
ZZ	腹中如鐵石, 臍中水出, 旋變作蟲行之狀, 遶身咂啄, 痒痛難忍, 撥掃不盡, 用濃煎蒼朮湯浴之, 以蒼朮末, 入麝香少許, 水調服之而痊. 《得效》
DD	遍身波浪聲
ZZ	遍身忽皮底渾渾如波浪聲, 痒不可忍, 搔之血出, 謂之氣奔. 人參ㆍ苦杖ㆍ靑鹽ㆍ細辛 各一兩剉, 作四貼, 每一貼, 水煎服便愈. 《得效》
DD	身出斑毛
ZZ	眼赤鼻張, 大喘, 渾身出斑毛髮如銅鐵, 乃目中熱毒氣, 結於下焦. 白礬ㆍ滑石 各一兩爲末, 水煎服, 不住乃安. 《得效》
DD	十指斷壞
ZZ	手十指節斷壞, 惟有筋連, 無節肉, 蟲出如燈心, 長數尺餘, 遍身綠色, 名曰血餘. 赤茯苓ㆍ胡黃連, 煎湯飮之, 自愈. 《得效》
DD	有蟲如蟹
ZZ	有蟲如蟹, 走於皮下, 作聲如小兒啼, 爲筋肉之化. 雷丸ㆍ雄黃 各一兩爲末, 糝於猪肉片, 火上灸熟食之, 自安. 《得效》
DD	肉出如錐
ZZ	遍身忽然肉出如錐, 旣痒且痛, 不能飮食, 此名血壅. 若不速治, 潰而膿出. 赤皮葱燒灰, 和水淋洗, 喫豉湯, 自安. 《得效》
DD	毛竅血出
ZZ	遍身毛竅節次血出, 若不出, 皮膨脹如鼓, 須臾眼鼻口, 被氣脹合, 此名脈溢. 飮生薑汁一盞卽安. 《得效》
DD	身生猫眼瘡
ZZ	面上及遍身生瘡似猫兒眼, 有光彩, 無膿血, 但痛痒不常, 久則透脛, 名曰寒瘡. 多喫魚ㆍ雞ㆍ韭ㆍ葱等物, 則自愈. 《得效》
DD	口鼻氣出不散
ZZ	口鼻中氣出盤旋不散, 凝如黑盖色, 過十日漸至肩胸, 與肉相連, 堅勝金鐵, 多因瘧後得之. 煎澤瀉湯, 日飮三盃, 五日乃愈. 《得效》
DD	渾身生燎疱
ZZ	渾身生燎疱如甘棠梨, 每箇破出水, 內有石 一片如指甲. 大疱復生, 抽盡肌膚肉, 不可治. 三稜, 蓬朮 各五兩爲末, 分三貼, 酒調服, 自愈. 《得效》
DD	人身作兩
ZZ	人自覺其形作兩人幷臥, 不辨眞假, 不語, 問亦無對, 乃是離魂. 辰砂ㆍ人參ㆍ白茯苓濃煎湯服之, 眞者氣爽, 假者化也. 《得效》
DD	生瘡如櫻桃
ZZ	頂上生瘡如櫻桃大, 有五色, 瘡破則項皮斷, 但逐日飮牛乳, 自消. 《得效》
DD	四肢節脫
ZZ	四肢節脫, 但有皮連, 不能擧動, 名曰筋解. 用酒浸黃蘆 三兩, 經一宿, 焙乾爲末, 每三錢, 酒調下愈. 《得效》
DD	身腫如蛇狀
ZZ	身上及頭面肉上浮腫如蛇狀, 取雨滴階塼上苔痕 一錢, 水化開, 塗蛇頭, 立消. 《得效》
DD	身有光色
ZZ	頭面發熱有光色, 他人手近之如火燒人, 用蒜汁 半兩, 酒調服, 如蛇狀遂安. 《得效》


BB	雜方


CC	救荒辟穀方
ZZ	粒食者生人所資, 數日之絶, 便能致命. 本草有不飢之文, 而醫方不言斯術者. 以其涉在仙奇, 非庸俗所能導也. 遂使荒饉之歲, 餓死橫路, 良可哀哉. 今略載其易爲者云, 若値奔竄在無人之鄕, 及墜墮溪谷空井深坑之中, 而四顧逈絶, 無可以藉口者, 便須飮水服氣, 其法如左. 《千金》
DD	嚥津服水法
ZZ	飢餓欲死, 便閉口, 以舌攪上下齒, 取津液而嚥之. 一日得三百六十嚥便佳, 漸習乃可至千, 自然不飢, 三五日小疲極, 過此便漸輕强. 若有水處卒無器, 便以左手掬水, 呪曰, 丞椽吏之賜, 眞乏粮, 正赤黃行, 無過城下, 諸醫以自防. 呪畢, 三叩齒, 右手指三叩左手. 如此 三遍, 便飮之. 有盃器, 貯水尤佳, 如法日服三升, 便不飢. 《千金》
DD	服六天氣法
ZZ	六天氣服之, 令人不飢. 人有急難阻絶之處, 如龜蛇服氣, 則不死. 陵陽子明經言, 春食朝霞, 日欲出時向東氣也. 夏食正陽, 南方日中氣也. 秋食飛泉, 日欲沒時向西氣也. 冬食沆瀣, 北方夜半氣也. 幷天玄地黃之氣, 是爲六氣. 皆令人不飢, 延年無疾.
ZZ	一云, 平明爲朝霞, 日中爲正陽, 日入爲飛泉, 夜半爲沆瀣, 幷天玄地黃爲六氣.
ZZ	昔有人墮穴中, 其中有蛇, 每日作此氣服之. 其人依蛇時節飢時便服, 日日如之, 久漸有驗, 似能輕擧, 啓蟄之後, 人與蛇, 一時躍出焉. 《千金》


CC	斷穀不飢藥
DD	餌松柏葉法
ZZ	周行山澤間, 取松柏葉細切, 和水服 二合, 一日二三升最佳.
ZZ	終南山, 有一人, 無衣服, 身皆生黑毛, 跳坑越澗如飛, 乃合圍取獲, 則乃一婦人. 言我是秦宮人, 關東賊至, 秦王出降, 驚走入山, 飢無所食. 有一人老公, 敎我食松柏葉. 初時苦澁, 後稍便喫, 遂不復飢, 冬不寒, 夏不熱. 自秦時至漢成帝時, 已三百餘年矣. 《千金》
DD	黃精
ZZ	久服, 斷穀不飢. 甘美易食, 根ㆍ葉ㆍ花ㆍ實, 皆可服餌. 或蒸熟或曬乾, 丸散隨宜, 凶年之時, 可休粮. 《本草》
DD	天門冬
ZZ	取根蒸熟去皮食之, 甚香美. 荒年取啖之, 足以斷穀止飢. 《本草》
DD	朮
ZZ	取朮作丸散, 久久服餌, 可以代糧.
ZZ	一人避亂山中, 飢困欲死, 有人敎以服朮, 遂不飢數十年. 還鄕里, 顔色如故. 《本草》
DD	薯蕷
ZZ	取根蒸熟食之, 或搗粉作麪食之. 凶年可以充粮不飢, 最佳. 《本草》
DD	旋葍根
ZZ	蒸熟食之, 斷穀不飢. 處處有之可服餌. 《本草》
DD	葛根
ZZ	採取作粉餌之, 可斷穀不飢. 《本草》
DD	何首烏
ZZ	採根蒸曝丸散任意, 亦可生啖, 可休粮. 《本草》
DD	百合
ZZ	採根蒸煮食之, 甚益人, 可休糧. 《本草》
DD	松葉
ZZ	守中不飢, 斷穀所宜. 取細切如粟, 和水或米飮服之, 或和大豆末食之, 可作避地術. 又陰乾搗末, 和水服亦佳.
ZZ	松白皮蒸熟食之, 辟穀不飢.
ZZ	松脂 一斤, 白茯苓 四兩爲末, 每晨, 和水服, 或蜜丸服之, 可辟穀長生, 終年不食. 《本草》
DD	柏葉
ZZ	服法同松脂, 久服斷穀不飢. 《本草》
DD	楡白皮
ZZ	荒歲人食之以當粮, 搗末和水服《本草》
DD	白茯苓
ZZ	善能斷穀不飢.
ZZ	大麥麪小麥麪亦可 一斤, 茯苓末 四兩, 以生牛乳和爲方寸餠子, 煮熟飽食, 可百日不飢.
ZZ	又白茯苓末 四兩, 白麪 二兩. 右水和得所, 以黃蠟代油煿成煎餠, 飽食一頓, 便絶食, 三日後, 飮脂麻湯, 少潤腸胃. 《本草》
DD	橡實
ZZ	去皮煮食, 最益人, 實中令不飢. 可多取禦歉歲. 《本草》
DD	蠟
ZZ	仙經斷穀最爲要用. 今人但嚼食方寸者, 終日不飢也.
ZZ	用黃蠟炒粳米, 嚼食充飢, 可辟穀不飢, 食胡桃肉卽解.
ZZ	白麪 一斤, 黃蠟爲油作煎餠飽食, 可百日不飢.
ZZ	合松脂, 杏仁ㆍ棗肉ㆍ茯苓等分 爲末, 作丸ㆍ服五十丸, 便不飢.
ZZ	古人荒崴, 多食蠟以度飢當, 合大棗咀嚼卽易爛. 《本草》
DD	栗
ZZ	煨熟食之, 令人耐飢. 《本草》
DD	藕
ZZ	蒸食, 可休粮食之, 最佳.
ZZ	蓮子去皮心, 蒸熟爲末, 蠟蜜爲丸, 日服三十丸, 令人不飢. 《本草》
DD	海松子
ZZ	食之不飢. 《本草》
DD	大棗
ZZ	久服不飢. 《本草》
DD	菱芡
ZZ	菱仁, 或芡仁, 皆可休粮.
ZZ	今多蒸曝, 取仁爲粉, 蜜和食之, 可以代粮不飢, 斷穀長生. 《本草》
DD	芋
ZZ	煮熟食之, 可以當粮食而度飢年. 《本草》
DD	烏芋
ZZ	作粉食之, 或煮熟食, 令人不飢, 荒崴可充粮. 《本草》
DD	桃膠
ZZ	補中不飢, 以桑灰漬之服餌, 身輕百病愈, 數月斷穀. 《本草》
DD	胡麻
ZZ	九蒸九曝熬搗餌之, 斷穀不飢長生.
ZZ	又合白大豆, 棗同蒸曝作團食, 令不飢斷穀.
ZZ	胡麻休粮, 人重之. 《本草》
DD	白脂麻
ZZ	仙方, 蒸曝服餌, 以辟穀. 《本草》
DD	榛子
ZZ	久食, 令人不飢. 《本草》
DD	大麻子
ZZ	令人不飢
ZZ	麻子二升, 大豆一升, 熬令香搗末, 蜜丸, 日二服, 令不飢.
ZZ	又麻子一升, 白羊脂 七兩, 蠟 五兩, 白蜜 一合, 和搗蒸食之, 不飢. 《本草》
DD	黑豆
ZZ	炒熟, 以棗肉同搗之爲麨, 可以代粮.
ZZ	左元放救荒年法, 擇取雄黑豆 三七粒生者, 熟挼之令煖氣徹豆心, 先一日不食, 次早以冷水呑下. 魚ㆍ肉ㆍ菜ㆍ果, 不復經口. 渴則飮冷水. 初雖小困, 十數日後, 體力壯健, 不復思食矣. 《本草》
ZZ	仙方, 修製大豆黃末, 服餌之, 可辟穀度飢歲. 《本草》
DD	粳米
ZZ	荒年穀貴無以充粮, 取粳米一升, 酒三升漬之, 出曝乾, 又漬又曝, 酒盡乃止. 稍稍食之, 渴飮冷水, 辟三十日, 足一斛二升, 辟周年.
ZZ	又大米 三合炒過, 以黃蠟 二兩熔銚內, 入米炒令乾, 任便食之, 數日不飢, 如食胡桃 二箇, 卽思食. 《本草》
DD	糯米
ZZ	若遇凶年穀貴, 取糯米 一斗淘洗, 百蒸百曝, 搗末, 日一飧以冷水, 得三十日都盡, 則可終身不食不飢. 《本草》
DD	靑梁米
ZZ	靑梁米 一斗, 以苦酒 一斗漬之三日出, 百蒸百曝, 好裹藏之. 遠行一飧, 十日不飢, 重飧九十日不飢.
ZZ	靑梁醋拌, 百蒸百曝, 可作糗粮, 辟穀. 《本草》
DD	蔓菁子
ZZ	取子用水煮 三遍, 令苦味盡, 暴乾搗末, 水服 二錢, 日三, 久漸增服, 可以辟穀.
ZZ	又蔓菁, 取苗ㆍ葉ㆍ莖ㆍ根, 四時長服, 可以備饑歲. 《本草》
DD	荏子
ZZ	服食斷穀.
ZZ	可蒸令熟, 烈日乾之, 當口開, 舂取米食之, 亦可休粮. 《本草》
DD	辟穀絶食方
ZZ	年荒穀貴, 或遠方水火不便, 或修行人欲休粮, 宜服此. 黑豆五升, 淘洗蒸 三遍, 曬乾去皮爲末, 大麻子三升一作五升, 湯浸一宿, 漉出曬乾, 蒸 三遍令口開, 去皮爲末, 用糯米粥, 合和搗勻成團如拳大, 再入甑蒸之, 從夜至子住火, 至寅取出, 磁器盛, 盖勿令風乾, 每服 一二塊, 以飽爲度, 不得喫一切物. 第一頓, 七日不食, 第二頓, 七七日不食, 第三頓, 一百日不食, 第四頓, 永不飢, 容貌佳勝, 更不憔悴. 如渴則飮大麻汁, 以滋潤藏府. 若要喫物, 服葵菜湯解之. 或葵子 三合杵碎, 煎湯冷服亦可.
ZZ	一方, 有白茯苓 五兩. 《類取》
DD	千金麨
ZZ	蜜 二斤, 白麪 六斤, 香油 二斤, 白茯苓 四兩, 甘草 二兩, 生薑(去皮) 四兩, 乾薑(炮) 二兩. 右爲末, 拌勻搗作塊, 甑內蒸熟, 陰乾爲末, 每取一大匙, 冷水調下. 可經百日不飢. 其麨, 於絹袋盛之, 可留至十年. 《類取》
DD	辟穀不飢方
ZZ	甘菊花ㆍ白茯苓ㆍ黃蠟ㆍ松脂ㆍ蜂蜜 等分 爲末, 先煉蜜, 次下藥和勻丸如彈子, 每一丸, 白湯嚼下. 《類取》
EP	避難大道丸
SS	黑豆 一升(去皮), 貫衆ㆍ甘草 各一兩, 茯苓ㆍ蒼朮ㆍ砂仁 各五錢, 剉碎, 用水五盞, 同豆慢火熬煎, 直至水盡, 揀去藥, 取豆搗如泥作芡實大, 磁器密封, 每嚼一丸, 則恣食苗葉, 可爲終日飽. 雖異草殊木, 素所不識, 亦無毒甘甛, 與進飯粮一同.
SS	一方, 黑豆一升, 貫衆 一斤細剉, 同煮豆香熟, 反覆令展盡餘汁, 簸去貫衆ㆍ只取黑豆ㆍ空心, 日啖 五七粒, 任食草木無妨, 忌魚肉, 菜果, 及熱湯. 數日後, 不復思食. 《入門》


CC	諸法
DD	取水火法
ZZ	陽燧向日, 然而爲火. 許愼云, 陽燧, 金也. 取金盃無緣者, 熟摩令熱, 日中時向日, 以艾承之, 則然得火也.
ZZ	日者, 太陽眞火. 以水精珠, 或心凹銅鏡, 向日射之, 以艾承接其光聚處, 火出故知之.
ZZ	方諸, 大蚌也. 向月承取水 二三合如朝露, 主明目. 《本草》
DD	磁石指南
ZZ	以磁石磨鍼鋒則能指南. 其法取新纊中獨縷, 以半芥子許蠟, 綴于鍼腰, 無風處垂之, 則鍼常指南. 以鍼橫貫燈心, 浮水上亦指南. 然常偏丙位, 不全南向也. 盖丙爲大火, 庚辛金受其制故如是. 物理相感爾. 《本草》
DD	不畏寒
ZZ	欲不畏寒, 取天門冬ㆍ白茯苓 等分 爲末, 酒服 二錢, 日再, 則大寒時, 單衣汗出. 《本草》
DD	香身法
ZZ	茅香苗葉, 可煮作湯浴, 令人身香去惡氣, 煮服之亦可. 零陵香亦香身, 飮浴皆佳. 《本草》
DD	令人勇
ZZ	服天雄, 令人武勇.
ZZ	取天雄 三枚, 納雄雞腸中, 搗爛生食之, 令人勇. 《淮南子》
DD	去鬼通神
ZZ	安息香燒之, 去鬼來神, 辟衆惡. 《本草》
DD	見鬼方
ZZ	要見鬼者, 取生麻子ㆍ石菖蒲ㆍ鬼臼 等分 爲末, 蜜丸彈子大. 每朝, 向日服一丸, 服滿百日, 卽見鬼. 《本草》
DD	隱形法
ZZ	白犬膽, 和通草ㆍ桂心作末, 蜜和爲丸服, 能令人隱形, 靑犬尤妙. 《本草》
DD	令夫婦相愛
ZZ	夫婦不和, 取鴛鴦肉作羹臛, 私與食之, 卽相怜愛.
ZZ	五月五日, 取布穀爲脚腦骨帶之, 亦令夫妻卽相愛. 《本草》
DD	去妬方
ZZ	薏苡仁ㆍ天門冬ㆍ赤黍米 等分, 蜜丸, 男婦服之, 皆不妬忌.
ZZ	又鶬鶊肉食之, 亦不妬忌. 《入門》
DD	去衣油及衣垢
ZZ	東壁土, 可除油汚衣, 勝石灰, 滑石.
ZZ	合歡皮及葉, 可洗衣垢. 又梅葉搗碎湯, 洗衣垢易脫. 又芋煮汁, 洗垢衣白如玉. 又赤小豆粉, 解油衣粘綴, 甚妙.
ZZ	又皂角湯去垢, 最妙. 《本草》
DD	軟玉法
ZZ	蟾蜍肪塗玉, 則刻之如蠟. 但不可多得, 取肥者剉煎膏, 以塗玉, 亦軟滑易截. 古玉器, 有奇特雕琢, 非人功者, 多是昆吾刀, 及蟾蜍肪, 所刻也. 《本草》
DD	爛石法
ZZ	地楡根燒灰, 能爛石.
ZZ	蟾蜍尿取以塗石, 亦能爛石. 《本草》
DD	香譜
TT	#旁通#四和#凝香#百花#碎瓊#雲英#寶篆#淸眞{n}#文苑#沈香 二兩#白檀 五錢#沈香 一分#甘松 一分#玄參 二兩#丁香 一分#麝香 一分{n}#新料##降眞 五錢##白檀 五錢#甘松 五錢#白芷 五錢#茅香 四兩{n}#笑蘭#白檀 三錢#沈香 五錢#沈香 一分#降眞 五錢#麝香 一錢#腦子 一錢#甲香 五錢{n}#淸遠##茅香 五錢##沈香 三分#沈香 一分#麝香 一錢#白檀 五錢{n}#錦囊#腦子 一錢#零陵 五錢#麝香 一錢#木香 五錢#白檀 五錢#藿香 一分#丁香半錢{n}#醒心##藿香 一分##麝香 一錢#腦子 一錢#沈香 一兩#沈香 五錢{n}#凝和#麝香 一錢#丁香 五錢#白檀 一兩#甲香 一錢#沈香 一錢#甘松 一分#腦子 一錢
ZZ	右爲末, 用蜜少許拌勻如常法, 燒之文房中. 《必用》
EP	瑞雲香毬
SS	酸棗仁 一升(水和硏汁一椀煎成膏)ㆍ香附子ㆍ白芷 各三兩, 白檀ㆍ茅香ㆍ艾納香卽松木上靑苔衣也ㆍ草豆蔲ㆍ丁香 各一兩, 木香 五錢, 龍腦 一錢. 右爲末, 以酸棗仁膏搜和, 入熟蜜和勻, 杵令不粘手得所, 爲丸蓮子大, 每燒一丸. 靑烟直上 三尺許, 結成毬子于空中, 移時不散. 《必用》
EP	芙蓉香
SS	沈束香ㆍ白檀 各二兩, 零陵香ㆍ甘松香ㆍ茅香 各一兩, 丁香ㆍ三乃子ㆍ八角 各七錢, 小腦 五錢, 白芨 四兩或五兩. 右硏爲末, 水和, 撚作條如筯子大, 陰乾燒之, 此芙蓉小炷法也. 《俗方》
EP	聚仙香
SS	沈束香 二兩, 白檀香 一兩, 丁香ㆍ三乃子ㆍ狼苔卽艾蒳香也ㆍ黃烟香ㆍ黑香ㆍ欖油ㆍ蘇合油ㆍ安息香ㆍ蜂蜜ㆍ焰硝 各五錢, 龍腦ㆍ麝香 各一錢, 白芨 三兩. 右七料爲末, 分兩包, 取銚子安於火上, 入欖油ㆍ蘇合ㆍ安息ㆍ蜂蜜熔化, 放令微溫, 乃入一包香末, 及腦ㆍ麝ㆍ焰硝攪令 十分和勻, 用一包乾末作粉, 糝手, 塗擦竹心上, 陰乾燒之.
SS	一名淸遠香. 《中朝傳習》
DD	淹藏果實法
ZZ	臘雪水淹藏一切果實, 良.
ZZ	酒糟藏物不敗, 可淹苽果. 《本草》
EP	香肥皂
SS	沈香ㆍ白檀ㆍ丁香ㆍ零陵香ㆍ三乃子 各一兩, 小腦 三錢, 麝香 一錢. 右爲末, 入皂角末 五兩, 黑糖 二兩或 三兩, 於火上熔化, 拌和香末, 作丸彈子大. 凡盥洗時, 用此搓洗手面, 去垢膩, 俗名香飛露. 《唐方》
DD	辟蚤虱
ZZ	菖蒲甚去蟲殺蚤虱, 可辟去之.
ZZ	百部根殺虱, 煮湯洗之, 牛犬虱亦去.
ZZ	靑蒿殺虱, 煎湯洗之.
ZZ	水銀殺皮膚中虱, 唾硏塗之斃虱, 輕粉亦同. 《本草》
ZZ	凡人洗濯衣服, 於粉糨內入水銀小許, 硏勻糨衣, 其後虱永不生. 《醫林》
ZZ	帶砒礵, 辟蚤虱. 《本草》
ZZ	辟虱蜈蚣, 萍燒烟熏之卽去. 又靑鹽水遍灑床席上卽絶. 《得效》
DD	辟蚊蠅
ZZ	五月取浮萍, 陰乾燒烟, 去蚊子.
ZZ	百部根, 殺蠅蠓.
ZZ	藍漆殺蠅. 作末和飯中, 蠅食之, 盡死.
ZZ	鰻鱺魚乾者, 燒室中, 蚊化爲水.
ZZ	五月五日, 取蝙蝠曬乾, 和桂皮ㆍ乳香, 爲末, 燒之去蚊. 《本草》
ZZ	木鱉子ㆍ川芎ㆍ雄黃, 爲末, 燒之, 蚊遠去. 《必用》
DD	辟蠹
ZZ	鰻鱺魚燒熏氈中, 斷蛀蟲. 置骨箱中, 斷白魚, 免諸蟲咬衣服. 燒熏諸竹木, 辟蛀蟲.
ZZ	芸薹, 辟蠹, 置書中, 無蠹患.
ZZ	薺菜花捋去席下, 辟蟲蠹. 《本草》
ZZ	榠楂置衣箱中, 殺蟲魚. 《本草》
ZZ	烏賊骨投井中, 蟲盡死. 《本草》
DD	殺禽獸賊鼠
ZZ	狼毒, 殺飛鳥走獸, 亦殺鼠.
ZZ	馬刀, 殺禽獸賊鼠. 《本草》
DD	殺魚
ZZ	巴豆殺蟲魚.
ZZ	川椒殺一切魚, 取皮挼水中, 可取魚.
ZZ	楸木皮汁, 殺諸魚, 置水中則魚盡死. 《俗方》
DD	集鼠
ZZ	蟹燒之, 致鼠.
ZZ	蟹黃幷熬燒烟, 可以集鼠於庭.
ZZ	蟹, 以黑犬血灌之三日, 燒之, 諸鼠畢至. 《本草》
DD	粘瓦石
ZZ	楡白皮, 濕搗如糊, 用粘瓦石, 極有力.
ZZ	雞子白, 和白礬末, 粘磁器甚固. 《本草》
DD	獸食物卽醉
ZZ	虎食狗則醉.
ZZ	猫食薄荷卽醉. 《瑣言》
DD	解鬱氣
ZZ	凡久閉空房, 不宜輒入. 先以香物, 及蒼朮ㆍ皂莢之類焚之, 使鬱氣消散, 然後可入. 不然, 感之成疾. 《種杏》
DD	解烟熏
ZZ	居民逃避石室中, 賊以烟火熏之, 欲死迷悶中, 摸索得一束蘿葍, 嚼汁下咽而甦.
ZZ	炭烟熏人, 頭痛嘔吐, 往往致死. 生蘿葍搗取汁飮之卽解. 無生則蘿葍子水硏取汁服, 亦解. 《綱目》
EP	枸杞子酒
SS	能補益. 枸杞子五升, 淸酒 二斗, 硏搦, 浸七日取出, 去滓飮之. 初以 三合爲始, 後則任性. 《本草》
EP	地黃酒
SS	糯米 一斗, 生地黃 三斤細切, 同蒸爛熟, 入白麴如常法拌釀. 候熟, 任意飮之. 大能和血駐顔. 《入門》
EP	天門冬酒
SS	補益. 天門冬去皮心擣取汁 二斗, 漬麴二升, 麴發, 以糯米 二斗, 準家釀法, 造酒, 封四七日取出, 澄淸飮之. 若得天門冬爲末, 和服尤佳. 《得效》
EP	戊戌酒
SS	糯米 三斗蒸熟, 黃雄犬 一隻(去皮腸), 煮一伏時, 候極爛, 擣爲泥, 連汁與飯同拌勻, 用白麴 三兩和勻釀之, 二七日熟, 空心, 飮一盃. 極能補養元氣, 老人尤佳. 《活心》
EP	神仙固本酒
SS	能變白髮, 返老還童. 牛膝 八兩, 何首烏(麤末) 六兩, 枸杞子(擣碎) 四兩, 天門冬ㆍ麥門冬ㆍ生地黃ㆍ熟地黃ㆍ當歸ㆍ人參 各二兩, 肉桂 一兩. 糯米 二斗, 白麴二升, 蒸熟和藥末, 釀如常法. 《仙方》
EP	葡萄酒
SS	葡萄熟者挼取汁, 同糯米飯, 白麴和釀之, 自然成酒, 味亦美好, 山葡萄亦可. 《本草》
EP	蜜酒
SS	好蜜 二斤, 水一椀, 白麴一升半, 好乾酵 三兩. 右先熬蜜水, 去沫, 令極冷, 下麴酵, 每日三攪, 三日熟, 甚佳. 《元戎》
EP	雞鳴酒
SS	右先將粘米三升淨淘, 水六升, 同下鍋, 煮作粥, 夏攤冷, 春秋溫, 冬微熱, 麴ㆍ酵ㆍ麥芽, 皆擣細末同餳餙, 下在粥內, 拌勻釀之, 冬五日, 春秋夏各二日, 卽爲美醞矣.
SS	歌曰, 甘泉六椀米三升, 做粥溫和麴 半斤, 三兩餳餙 二兩酵, 一抄麥芽要調勻, 黃昏時候安排了, 來朝便飮瓮頭春. 《必用》
EP	白花春
SS	糯米 一斗, 百度洗淨, 浸一盆水中過三日, 蒸熟, 以所浸水澆之, 入白麴, 如常法釀之, 過三日, 卽成美醞. 白蟻浮上最佳. 《俗方》
EP	煮酒
SS	好淸酒一甁, 入黃蠟 二錢, 胡椒(硏) 一錢, 緊封口, 置一撮濕米於其上, 重湯煮之, 其米成飯卽成矣. 取出放冷用. 《俗方》
DD	作酒本
ZZ	白米一升, 洗淨浸水中, 冬十, 春秋五, 夏三日, 待米透心潤濕, 取米蒸爛熟, 入麴小許, 以手挼按 十分調勻. 納缸中封口, 冬置溫處, 夏置涼處. 待消化成酒乃取用, 其味微酸澁而滑爲好. 《俗方》
DD	造神麴法
ZZ	六月六日, 謂諸神集會之晨, 故名爲神麴, 如過此日造者, 非神麴也. 或云, 此日辦藥料, 至上寅日踏麴, 亦是.
ZZ	白虎, 卽帶麩白麪二 十五斤.
ZZ	勾陳, 卽蒼耳自然汁一升.
ZZ	膝蛇, 卽野蓼自然汁一升 三合.
ZZ	靑龍, 卽靑蒿自然汁一升.
ZZ	玄武, 卽杏仁去皮尖雙仁, 硏如泥一升 三合.
ZZ	朱雀, 卽赤小豆煮熟, 擣如泥一升. 右共修合三伏內, 用上寅日, 踏極實爲度.
ZZ	又云, 或甲寅ㆍ戊寅ㆍ庚寅日, 乃三奇也.
ZZ	神麴, 六神之麴也. 必六物備, 可謂之神也. 《丹心》
DD	百藥煎法
ZZ	五倍子 二斤半, 烏梅肉ㆍ白礬 各四兩, 酒白麴 四兩. 右將水紅蓼 十二兩, 煎水去渣, 入烏梅煎不可多水, 要得其所, 却入五倍麤末, 幷礬ㆍ麴和勻, 如作酒麴樣, 入磁器內, 遮不見風, 候生白, 取出曬乾聽用. 染鬚者, 加綠礬 四兩. 《入門》
DD	造豉法
ZZ	以大豆爲黃蒸卽末醬每一斗, 加鹽四升, 川椒 四兩同淹, 春秋三日, 夏二日, 冬五日卽成半熟, 加生薑(細切) 五兩, 拌勻, 入器內封口, 埋蓬艾積草中厚覆之, 或馬糞中, 過七日或二七日乃取用, 旣潔且精. 《本草》
DD	造飴糖法
ZZ	以糯米煮粥, 候冷, 入麥芽末, 候熟, 取淸, 再熬如琥珀色者, 謂之膠飴, 可入藥. 其牽白堅强者, 謂之餳糖, 不入藥, 只可啖之而已. 《入門》
DD	造半夏麴法
ZZ	半夏不以多少爲末, 以生薑汁, 白礬湯等分和勻, 造麴, 楮葉包裹風乾, 然後乃入藥.
ZZ	風痰, 以皂角煮汁, 去渣煉膏和.
ZZ	火痰ㆍ老痰, 以竹瀝, 入薑汁和.
ZZ	濕痰ㆍ寒痰, 以生薑濃煎湯, 加(枯)白礬 三分之一和如半夏 三兩, (枯)白礬 一兩, 造麴如前法.
ZZ	又以霞天膏方見吐門, 加白芥子 三分之二, 薑汁ㆍ礬湯ㆍ竹瀝造麴, 能使痰積沈痾, 隨大小便出. 《丹心》
DD	造海粉法
ZZ	紫海蛤 一斤火煆紅, 童便淬, 過凡三次爲末, 却用黃熟瓜蔞, 同爛擣千百杵, 作餠子. 麻繩穿貫, 懸當風處吹乾爲末, 聽用. 《醫鑑》
DD	造輕粉法
ZZ	食鹽, 綠礬 各等分同放鍋中, 煮令黃色, 取起爲末, 名曰黃麴. 以此麴 一兩, 入水銀 二兩拌勻, 同入瓦罐內, 上用鐵燈盞盖定, 外用黃泥, 如法固濟, 勿令泄氣. 候乾, 用炭火旋旋燒上, 頻頻以水滴鐵燈盞內. 候罐通紅, 則內藥盡升上罐口, 候冷折開, 卽成輕粉. 入藥聽用. 《入門》
DD	作熟地黃法
ZZ	採生地黃不拘多少, 以水浸之. 沈者, 名地黃ㆍ半浮半沈者, 名人黃, 浮水上者, 名天黃. 其人黃天黃及細根, 擣取汁, 其地黃浸之, 以柳木甑, 或瓦甑, 盛地黃蒸熟, 取出曬乾, 又浸汁中一宿, 又蒸之出曬乾. 如此九蒸九曬, 蒸時, 每以糯米淸酒灑之, 十分爛熟, 色如烏金色則成就矣. 乃曬收之, 入藥聽用. 《俗方》
DD	煮鹿角膠霜法
ZZ	取鹿角鋸斷 一寸長, 置長流水中浸三日, 洗刷去垢膩, 入砂鍋內, 以淸水江水尤佳浸過, 不露角, 以桑葉塞口, 以桑柴火煮之, 旋旋添熱水, 勿令火歇. 如是三日, 候角爛軟酥卽止. 取角曬乾, 謂之鹿角霜. 其汁澄濾取淸, 候凝作片, 風中吹乾, 謂之鹿角膠. 膠霜收取, 聽用入藥.
ZZ	勿用自落角者, 連腦骨者, 乃殺取也. 《入門》
DD	取蟾酥法
ZZ	五月五日, 取活蟾蜍捉住後, 以鍼刺破眉間, 以物輕輕鼓其背, 則白汁自出. 以竹蓖刮下, 塗油紙上, 陰乾用之. 《綱目》
DD	曬乾人乳法
ZZ	人乳數椀, 入瓦盆內, 莫攪動. 四圍曬乾刮取之, 又曬又刮. 直至乳盡, 以薑汁拌曬用之. 《醫鑑》
DD	酒煮蠟法
ZZ	黃蠟 十兩, 於銀石器內熔化作汁, 用重綿濾去滓, 以淸酒一升煮蠟, 熔滾取起, 候冷, 其蠟自浮於水上, 去酒取用. 《得效》
DD	製牛膽南星法
ZZ	南星爲末, 臘月取黃牛膽汁拌勻, 入膽內封口, 掛當風處, 陰乾聽用. 《丹心》
DD	陰煉秋石法
ZZ	人尿多聚, 置大盆中, 以新水相和, 攪轉百匝, 放令澄淸, 辟去淸水, 只留濁脚. 又以新水同攪, 水多爲妙, 又傾去淸水. 如此十餘次, 直候無臭氣水香爲止. 鋪厚紙於篩內, 傾在紙上, 瀝去淸水, 曬乾爲末, 以初男乳汁和勻如膏, 烈日中暴乾. 如此九度, 色如紛白, 盖假太陽氣也. 謂之陰煉秋石, 能滋陰降火. 《入門》
DD	陽煉秋石法
ZZ	人尿多聚, 置盆中入, 皂角汁少許, 以殺其穢, 攪百餘遭, 直候小便澄淸白濁皆碇, 辟去淸水, 只取濁脚. 又入水攪百餘匝, 更澄淸去水取濁, 更以布濾去滓, 取濃汁. 入淨鍋內, 熬乾, 刮下, 擣篩. 再入鍋以淸水煮令化. 乃於箕筲內, 布厚紙兩重, 傾汁于其上淋過, 去水. 再入鍋熬乾, 又用湯煮化, 布紙淋汁, 如色未潔白, 更準下淋, 候色如霜雪卽止. 因入固濟砂盒內, 歇口, 火煆成汁, 傾出, 候瑩白玉色卽止. 細硏, 入砂盒內固濟, 頂火 四兩, 養七晝夜, 久養火尤善, 謂之陽煉秋石. 治諸般冷疾, 久年虛損, 服之皆愈.
ZZ	煉秋石, 謂之取龍虎水法. 龍屬木, 虎屬金, 卽童男童女之稱. 擇年方十三四, 十五六, 無疾病, 未破陰陽者, 各置淨室, 精潔飮食, 用磁缸收貯小便, 積至 一二石, 煉用. 但功力甚大, 故只取無病人小便積多, 亦可煉用. 《入門》
EP	茯苓造化糕
SS	白茯苓ㆍ蓮肉ㆍ山藥ㆍ芡仁 各四兩, 爲細末, 粳米 二升(擣爲粉)ㆍ砂糖 一斤(刮爲雪). 右和勻, 入甑中, 以竹刀劃爲片子, 以麤布覆甑蒸熟, 取出曬乾, 任意食之. 若覆木盖則不熟矣. 《集略》
EP	秘傳三仙糕
SS	人參ㆍ山藥ㆍ蓮肉ㆍ白茯苓ㆍ芡仁 各四兩(另爲細末), 白蜜 一斤, 砂糖 一斤(刮爲雪), 糯米 三升, 粳米 七升(各擣作末). 右和勻, 蒸出曬乾, 再爲末, 每取一大匙, 白湯調下. 《袖珍》
DD	造煎藥法
ZZ	白薑 五兩, 桂心 二兩, 丁香ㆍ胡椒 各一兩半(已上另爲細末), 大棗(蒸去核取肉爲膏) 二鉢一鉢爲三升, 阿膠ㆍ煉蜜 各三鉢. 右先熔膠, 次入棗蜜消化, 乃入四味藥末, 攪勻煎微溫, 下篩貯器, 待凝取用. 《俗方》
EP	六香膏
SS	治冬寒凍傷皸瘃. 白檀香ㆍ沈束香ㆍ丁香ㆍ零陵香ㆍ甘松香ㆍ八角香 各一兩, 爲麤末, 入三升蜜中浸之, 封口, 經七日或十日, 取出, 於火上微溫, 下篩去滓, 乃入三乃子細末 五錢, 小腦末 三錢, 冬瓜仁細末 七兩或 十兩, 攪勻, 再下疏篩, 貯器中用之.
SS	其滓作團, 於火中燒之甚佳, 謂之江梅香. 《俗方》
EP	衣香
SS	茅香(蜜炒) 一兩, 白芷 五錢, 沈束香ㆍ白檀香ㆍ零陵香ㆍ甘松香ㆍ八角香ㆍ丁香ㆍ三乃子 各二錢. 右幷爲麤末, 入小腦 二錢末和勻, 作一貼, 置衣箱中最佳, 夏月尤好. 《俗方》
EP	十香膏
SS	沈香ㆍ丁香ㆍ白檀ㆍ甘松ㆍ鬱金 各五錢, 麤剉, 入麻油 一斤中浸七日, 却入鐺內, 慢火養五日後, 以文武火煎二三十沸, 用綿濾去滓, 拭鐺, 下了煉油, 入黃丹, 以柳篦子不住手攪, 候色黑, 滴水中成珠. 然後乃入乳香ㆍ木香ㆍ白膠香ㆍ龍齒ㆍ蘇合油末 各五錢, 麝香末 二錢半, 攪勻三五 百遍, 候凝作片, 用時攤紅絹上, 貼之. 《聖惠》
EP	琥珀膏
SS	琥珀 一兩, 丁香ㆍ木香 各七錢半, 木通ㆍ桂心ㆍ當歸ㆍ白芷ㆍ防風ㆍ松脂ㆍ朱砂ㆍ木鱉子 各五錢, 麻油 一斤. 右除琥珀ㆍ丁香ㆍ木香ㆍ桂心ㆍ朱砂, 爲末外, 其餘幷剉, 浸油三宿, 慢火煎攪, 候白芷焦黃色漉出, 次下松脂, 熔化濾去滓, 再熬, 下黃丹 一斤, 以柳篦不住手攪, 令黑色, 滴水中成珠, 乃入琥珀等五末, 攪勻候凝作片, 聽用. 《局方》
EP	神仙太乙膏
SS	玄參ㆍ白芷ㆍ當歸ㆍ肉桂ㆍ赤芍藥ㆍ大黃ㆍ生地黃 各一兩剉, 浸麻油 二斤, 春五, 夏三, 秋七, 冬十日, 慢火煎, 令白芷焦黃色, 去滓, 下黃丹 一斤, 極攪勻, 滴水中成珠, 乃候凝作片, 聽用. 《局方》
EP	救苦膏
SS	治風濕痠疼. 川烏(炮) 三錢, 牛膝ㆍ黃丹ㆍ乳香(另硏) 各五錢, 白芷ㆍ貝母ㆍ白芨ㆍ白斂 各二錢, 槐潤 一錢無則代桃膠, 沒藥(另硏) 七錢, 白膠香(另硏)ㆍ杏仁(泥) 各三兩, 當歸 一兩, 瀝靑(另硏) 八兩, 香油 半盞. 右末和勻, 以香油澆潤, 火上熔化, 每二兩作一貼, 攤油紙, 付患處. 《類聚》
EP	玉容膏
SS	一名玉容西施膏, 塗燥瘡. 黃芪ㆍ當歸ㆍ白芷ㆍ川芎ㆍ藿香ㆍ零陵香ㆍ白檀香ㆍ香附子ㆍ白斂ㆍ白芍藥ㆍ白芨ㆍ杏仁 各一兩, 瓜蔞 一箇, 龍腦 二錢, 淸油 四斤, 黃蠟 一斤. 右除龍腦幷剉, 浸油中, 春五, 夏三, 秋七, 冬十日, 日滿, 於石器, 煎候白芷焦黃色, 乃去滓, 入蠟熔化, 又去滓, 入龍腦攪勻, 密封用之. 冬則蠟減半. 《袖珍》
EP	雲母膏
SS	雲母ㆍ焰硝ㆍ甘草 各四兩, 槐枝ㆍ柳枝ㆍ陳皮ㆍ桑白皮ㆍ側柏葉ㆍ水銀 各二兩, 川椒ㆍ白芷ㆍ沒藥ㆍ赤芍藥ㆍ肉桂ㆍ當歸ㆍ鹽花ㆍ黃芪ㆍ血竭ㆍ菖蒲ㆍ白芨ㆍ芎藭ㆍ木香ㆍ白斂ㆍ防風ㆍ厚朴ㆍ麝香ㆍ桔梗ㆍ柴胡ㆍ松脂ㆍ人參ㆍ黃芩ㆍ蒼朮ㆍ草龍膽ㆍ合歡ㆍ乳香ㆍ附子ㆍ茯苓ㆍ高良薑 各五錢, 黃丹 十四兩, 淸油 二斤半. 右除雲母ㆍ焰硝ㆍ血竭ㆍ沒藥ㆍ乳香ㆍ麝香ㆍ黃丹ㆍ鹽花外, 餘藥剉, 浸油中七日後, 文火煎候白芷ㆍ附子焦黃色, 以布絞去滓, 再熬後, 下黃丹等八味細末, 以柳木篦不住手攪, 直至膏凝, 滴水中成珠爲度, 傾在磁器內, 彈水銀在上, 每用刮去水銀. 凡癰疽, 瘡腫, 外貼內服, 神效. 《局方》
EP	臘享膏
SS	治凍瘡. 臘猪脂ㆍ猯油 各二兩半, 香油 二合半, 海松子油 一合, 明松脂ㆍ黃蠟 各三兩 七錢半. 右各煉去滓, 熔化成膏, 待凝, 貯器中, 塗之. 《俗方》
EP	神異膏
SS	露蜂房ㆍ杏仁 各一兩, 黃芪 七錢半, 蛇退(鹽水洗淨)ㆍ玄參 各五錢, 亂髮 雞子大, 香油 十兩, 黃丹 五兩. 右先將油及髮, 銚中熬, 候髮烊盡, 入杏仁, 候杏仁黑色, 綿濾去滓, 乃入黃芪ㆍ玄參熬一二時, 稍停, 入蜂房, 蛇退, 攪熬至紫黑色, 又濾去滓, 慢火熬, 下黃丹, 急攪千餘轉, 滴水不散, 膏卽成矣. 磁器收貯用. 治諸般癰癤毒. 《正傳》
EP	萬應膏
SS	大黃ㆍ黃芩 各二兩, 白斂ㆍ黃蠟 各一兩, 黃柏ㆍ芍藥ㆍ白芷ㆍ黃芪ㆍ木鱉子仁ㆍ杏仁ㆍ當歸ㆍ白芨ㆍ生地黃ㆍ官桂ㆍ玄參ㆍ沒藥ㆍ乳香 各五錢, 黃丹 一斤, 香油 二斤 八兩. 右十四味剉, 浸油三宿, 慢火熬, 以柳枝攪, 以白芷焦黃色爲度, 綿濾去滓, 入黃丹再熬, 滴水成珠, 乃入乳ㆍ沒ㆍ蠟, 熔化攪勻, 收貯盛器, 埋土中七日, 取出攤用. 治一切癰腫久瘡. 《精義》
EP	善應膏
SS	黃丹 八兩, 白膠香ㆍ乳香ㆍ沒藥(幷另硏)ㆍ當歸ㆍ白芷ㆍ杏仁ㆍ大黃ㆍ草烏ㆍ川烏ㆍ赤芍藥ㆍ檳榔ㆍ生乾地黃ㆍ川芎ㆍ瀝靑(另硏)ㆍ亂髮 各一兩. 右香油 一斤, 浸藥三宿, 慢火熬至黑色, 再入葱白ㆍ亂髮, 煎少時濾去滓, 再上慢火熬, 却入黃丹, 以柳篦不住手攪, 滴水成珠不散, 乃入乳ㆍ沒ㆍ膠香, 十分攪勻, 盛器, 沈水中三日, 取出聽用. 治諸般惡瘡, 腫毒及諸傷. 《得效》
EP	白龍膏
SS	白薇ㆍ白芷ㆍ白斂ㆍ黃芪ㆍ商陸根ㆍ柳白皮ㆍ桑白皮 各一兩, 輕粉 五錢(另硏), 乳香 二兩(另硏), 定粉ㆍ黃蠟 各八兩, 杏仁油 一斤無則代香油. 右七味剉, 浸三日揉, 熬令白芷黃色, 去滓, 下黃蠟ㆍ乳香令熔化, 出火再濾, 微冷, 下輕粉ㆍ定粉, 急攪至冷, 收貯, 攤緋帛上, 貼之. 治諸般惡瘡, 久瘡, 腫毒. 《精義》
EP	靈應膏
SS	白麥飯石(火煆醋淬十餘次, 硏令極細)ㆍ鹿角(燒存性)ㆍ白斂, 幷爲細末. 右取石末ㆍ白斂末 各二兩, 鹿角末 四兩, 幷要極細, 不細則反痛, 取好米醋入銀石器, 煎令魚眼沸, 却入三味藥末, 竹篦子不住手攪, 熬一二時稀稠得所, 傾出候冷, 先以猪蹄湯, 或藥水洗去膿血挹乾, 鵝翎拂藥塗四圍, 凡赤處盡塗之, 但留一口如錢大, 以出膿血. 如藥乾以醋拂濕. 初便一日洗換, 十日後兩日一換, 其效如神. 治癰疽, 惡瘡, 瘰癧, 結核, 乳癰. 《精要》
EP	爐灰膏
SS	治癰疽, 惡瘡, 內點去瘀肉最妙. 用響糖爐內灰無則桑柴灰代之一升半, 風化石灰一升炒紅. 以箕子盛貯, 用滾湯三椀, 慢慢淋自然汁一椀許, 銅鍋盛, 慢火熬如稀糊, 先下巴豆末, 次下蟾酥 各二錢, 白丁香末 五分, 石灰炒 一錢, 攪勻再熬, 如乾麪糊取起, 候冷磁罐盛貯, 勿令泄氣. 每用時, 以簪頭挑少許, 放指甲上, 硏呵氣調勻如泥, 用鍼撥開患處, 以藥點之, 勿點好肉, 及眼上. 《入門》
DD	造黃丹法
ZZ	黑鉛 一斤, 土硫黃ㆍ焰硝 各一兩, 先熔鉛成汁, 下醋點之, 滾沸時, 下硫黃一小塊, 續下硝少許, 沸定, 再點醋. 依前下少許硝ㆍ黃, 已消沸定, 黃亦盡, 炒爲末, 成丹矣. 入藥又炒令色變, 細硏水飛 二遍, 用之. 《入門》
DD	取竹瀝法
ZZ	截靑大竹 二尺許, 劈作兩片, 浸井水一宿, 以塼 二塊排定, 將竹片架於塼上, 兩頭出 一二寸, 下以烈火逼之, 竹兩頭, 以器承瀝. 收合綿濾去滓, 砂甁收貯. 暑月以冷氷沈冷, 以防瀝酸, 寒月置溫處, 勿令凍傷. 《丹心》
DD	造紅燒酒法
ZZ	凡燒酒煮取時, 先將紫草細切, 納於缸中, 一甁燒酒, 則紫草 五錢, 或 七錢爲準. 乃承取熱燒酒, 於紫草缸中, 停久則其色鮮紅可愛. 《俗方》
DD	辟果樹上烏鳥法
ZZ	取生人頭髮, 掛樹上, 則烏鳥不敢來食其實矣.
ZZ	有人逃走, 取其髮, 於緯車上却轉之, 則迷亂不知所適矣. 《本草》
EP	鹿角粥
SS	大能補髓腦, 牢牙齒, 益精血, 固元氣. 每白粥一椀, 入鹿角霜粉 五錢, 白鹽一匙, 攪勻服. 《活心》
EP	山芋粥
SS	能潤肺益氣. 山芋(生者去皮, 於石上或新瓦上細磨如泥) 二合, 蜜 二匙, 牛乳 一鍾約半升, 於慢火上同炒令極熟, 乃投白粥一椀中, 攪勻服之. 不極熟則辣喉. 《活心》
DD	避難止小兒哭法
ZZ	用綿作一小毬略, 使滿口而不致閉其氣. 以甘草煎湯, 或甛物, 皆可漬之, 臨時, 縛置兒口中, 使嚥其味, 兒口有物實之, 自不能作聲, 而綿軟不傷兒口. 盖不幸而遇禍難, 啼聲不止, 恐爲賊所聞, 棄之道傍, 哀哉. 用此法, 活人甚衆, 不可不知. 《入門》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇卷之十


BB	婦人


CC	求嗣
ZZ	生人之道, 始於求子, 求子之法, 莫先調經. 每見婦人之無子者, 其經必或前或後, 或多或少, 或將行作痛, 或行後作痛, 或紫或黑, 或淡或凝而不調, 不調則血氣乖爭, 不能成孕. 《丹心》
ZZ	求嗣之道, 婦人要經調, 男子要神足. 又寡慾淸心爲上策. 寡慾則不妄交合, 積氣儲精, 待時而動, 故能有子. 是以慾寡則神完, 不惟多子, 抑亦多壽. 《入門》
ZZ	男子陽精微薄, 則雖遇血海虛靜, 流而不能直射子宮, 多不成胎. 盖因平時嗜慾不節, 施泄太多. 宜補精元, 兼用靜工存養, 無令火動, 候陽精充實, 依時而合, 一擧而成矣. 《入門》
ZZ	男子, 陽脫痿弱, 精冷而薄, 宜固本健陽丹ㆍ續嗣丹ㆍ溫腎丸ㆍ五子衍宗丸. 《入門》
ZZ	男子脈微弱而澁, 爲無子, 精氣淸冷也. 宜陽起石元. 《脈經》
ZZ	女宜鼓動微陽. 宜玉鑰啓榮丸ㆍ螽斯丸ㆍ煖宮螽斯丸.
ZZ	婦人無子, 多由血少不能攝精. 宜調養經血. 宜百子附歸丸ㆍ琥珀調經丸ㆍ加味養榮丸ㆍ加味益母丸ㆍ濟陰丹ㆍ勝金丹ㆍ調經種玉湯ㆍ先天歸一湯ㆍ神仙附益丹ㆍ調經養血元ㆍ溫經湯.
ZZ	婦人陰血衰弱, 雖投眞精, 不能攝入子宮, 雖交不孕, 雖孕不育. 是以男女配合, 必當其年. 《入門》
ZZ	無子婦人瘦怯者, 乃子宮乾澁, 宜滋陰養血. 四物湯方見血門 加香附ㆍ黃芩. 肥盛, 軀脂滿溢子宮, 宜行濕燥痰, 南星ㆍ半夏ㆍ川芎ㆍ滑石ㆍ防己ㆍ羌活, 或導痰湯方見痰門. 《丹心》


CC	相女法
ZZ	未笄之婦, 陰氣未完, 慾盛之婦, 所生多女. 性行和者, 調經易挾, 性行妬者, 月水不勻, 相貌惡者, 刑重, 顔容美者, 福薄. 太肥脂滿子宮, 太瘦子宮無血, 俱不宜子, 不可不知. 《入門》


CC	脈法
ZZ	求嗣之脈, 專責於尺. 右尺偏旺, 火動好色. 左尺偏旺, 陰虛非福. 惟沈滑勻, 易爲生息. 微澁精淸, 兼遲冷極. 若見微濡, 入房無力. 女不好生, 亦尺脈濇. 《回春》
ZZ	男子脈微弱而澁, 爲無子, 精氣淸冷也. 《脈經》
DP	固本健陽丹
SS	凡人無子, 多是精血淸冷, 或房勞過傷, 以致腎水欠旺, 不能直射子宮故爾, 豈可專責於母血之不足虛寒耶. 熟地黃ㆍ山茱萸 各三兩, 巴戟 二兩, 兎絲子ㆍ續斷(酒浸)ㆍ遠志(製)ㆍ蛇床子(炒) 各一兩半, 白茯神ㆍ山藥(酒蒸)ㆍ牛膝(酒洗)ㆍ杜冲(酒洗切酥炒去絲)ㆍ當歸身(酒洗)ㆍ肉蓯蓉(酒浸)ㆍ五味子ㆍ益智仁(鹽水炒)ㆍ鹿茸(酥灸) 各一兩, 加拘杞子 三兩, 人參 二兩. 右爲末, 蜜丸梧子大, 空心, 鹽湯或溫酒下五七十丸, 臨臥再服. 《回春》
DP	續嗣丹
SS	無子宜服. 山茱萸ㆍ天門冬ㆍ麥門冬 各二兩半, 破故紙(炒) 四兩, 兎絲子ㆍ枸杞子ㆍ覆盆子ㆍ蛇床子ㆍ巴戟ㆍ熟地黃ㆍ韭子(炒) 各一兩半, 龍骨ㆍ黃芪ㆍ牡蠣ㆍ山藥ㆍ當歸ㆍ瑣陽 各一兩, 人參ㆍ杜冲 各七錢半, 陳皮ㆍ白朮 各五錢, 黃狗外腎(酥灸) 二對, 爲末, 用紫河車 一具(蒸製), 同門冬ㆍ地黃爛搗. 他藥幷爲細末, 煉蜜和勻, 搗千杵作丸梧子大, 每取百丸, 空心及臨臥, 以溫酒或鹽湯, 任意呑下. 《入門》
DP	溫腎丸
SS	服之有子. 山茱萸ㆍ熟地黃 各三兩, 巴戟 二兩, 兎絲子ㆍ當歸ㆍ鹿茸ㆍ益智ㆍ杜冲ㆍ生乾地黃ㆍ茯神ㆍ山藥ㆍ遠志ㆍ續斷ㆍ蛇床子 各一兩. 右爲末, 蜜丸梧子大, 空心, 溫酒下五七十丸. 精不固, 倍鹿茸, 加龍骨ㆍ牡蠣. 《入門》
DP	五子衍宗丸
SS	治男子無嗣. 枸杞子 九兩, 兎絲子(酒浸製) 七兩, 覆盆子 五兩, 車前子 三兩, 五味子 一兩. 右搗爲末, 蜜丸梧子大, 空心, 溫酒呑下九十丸, 臨臥, 鹽湯呑下五十丸. 春丙丁巳午, 夏戊己辰戌丑未, 秋壬癸亥子, 冬甲乙寅卯, 須上旬晴日合, 忌見僧尼ㆍ寡女ㆍ孝子ㆍ六畜ㆍ不淨之物. 《廣嗣》
SS	慣遺精者, 去車前子, 代蓮子. 《入門》
DP	陽起石元
SS	治丈夫精冷, 眞精其不濃, 不兆施, 是以無子. 陽起石(火煆硏)ㆍ兎絲子(酒浸製)ㆍ鹿茸(酒蒸焙)ㆍ天雄(炮)ㆍ韭子(炒)ㆍ肉蓯蓉(酒浸) 各一兩, 覆盆子(酒浸)ㆍ石斛ㆍ桑寄生ㆍ沈香ㆍ原蠶蛾(酒灸)ㆍ五味子 各五錢. 右爲末, 酒煮糯米糊和丸梧子大, 空心, 鹽湯下七九十丸. 《得效》
DP	玉鑰啓榮丸
SS	治婦人無子. 香附子(搗去皮毛, 醋水浸三日, 炒乾細末) 十五兩, 當歸 二兩, 白芍藥ㆍ川芎ㆍ赤石脂ㆍ藁本ㆍ人參ㆍ牧丹皮ㆍ白茯苓ㆍ白薇ㆍ桂心ㆍ白芷ㆍ白朮ㆍ玄胡索ㆍ沒藥 各一兩. 右除石脂ㆍ沒藥外, 餘藥剉, 酒浸三日, 焙乾爲末, 足十五兩. 重羅極細, 入別硏赤石脂ㆍ沒藥末, 煉蜜和丸彈子大, 每取一丸, 空心, 雞未鳴時, 先以溫茶或薄荷湯漱口, 後細嚼, 溫酒或白湯送下, 以乾物壓下. 服至一月卽效. 《廣嗣》
SS	一名女金丹. 無桂心, 有熟地黃, 治婦人無子. 或無痰火等疾, 經候亦調, 容顔不減, 但久無孕, 乃子宮有陰無陽, 不能生發. 宜服此, 鼓動微陽 一月卽效. 或赤白帶下, 崩漏, 及血風, 血氣, 虛勞諸證, 無所不治, 眞女中金丹也. 《入門》
DP	螽斯丸
SS	經補受補者, 服七日卽交合, 孕後勿服. 香附子ㆍ白薇ㆍ半夏ㆍ白茯苓ㆍ杜冲ㆍ厚朴ㆍ當歸ㆍ秦芃 各二兩, 防風ㆍ肉桂ㆍ乾薑ㆍ牛膝ㆍ沙參 各一兩半, 細辛ㆍ人參 各二錢三分. 右爲末, 煉蜜和丸梧子大, 空心, 酒下五七十丸. 《入門》
DP	煖宮螽斯丸
SS	婦人無子者, 服之. 厚朴 一兩二錢半, 吳茱萸ㆍ白茯苓ㆍ白芨ㆍ白斂ㆍ石菖蒲ㆍ白附子ㆍ桂心ㆍ人參ㆍ沒藥 各一兩, 細辛ㆍ乳香ㆍ當歸(酒浸)ㆍ牛膝(酒洗) 各七錢半. 右爲末, 蜜丸小豆大, 酒下一二十丸. 壬子日, 修合.
SS	一名壬子丸. 《集略》
DP	百子附歸丸
SS	久服有孕, 及治月水參差不調. 四製香附末 十二兩製法見胞門, 川芎ㆍ白芍藥ㆍ當歸ㆍ熟地黃ㆍ阿膠珠ㆍ陳艾葉 各二兩. 右爲末, 用石榴一枚連皮搗碎煎水, 打糊和丸梧子大, 每百丸, 空心, 醋湯下. 《廣嗣》
SS	一名百子建中丸, 無石榴一味. 終始忌鐵. 《廣嗣》
DP	琥珀調經丸
SS	治婦人胞冷無子, 能令經正. 香附米 一斤, 分作二包, 用童便米醋, 各浸九日, 和淨熟艾四兩拌勻, 再加醋五椀, 入砂鍋內, 同煮乾爲度, 入川芎ㆍ當歸ㆍ白芍藥ㆍ熟芐ㆍ生芐ㆍ沒藥 各二兩, 琥珀 一兩. 右爲末, 醋糊和丸梧子大, 每百丸, 空心, 以艾醋湯呑下. 《入門》
DP	加味養榮丸
SS	治經脈來前, 外潮內煩, 咳嗽食少, 頭昏目眩, 帶下, 血風, 血氣, 久無嗣息, 一切痰火等證. 服之有孕. 又治胎前胎動, 胎漏, 常服可無小産之患. 熟地黃ㆍ當歸ㆍ白朮 各二兩, 白芍藥ㆍ川芎ㆍ黃芩ㆍ香附子 各一兩半, 陳皮ㆍ貝母ㆍ白茯苓ㆍ麥門冬 各一兩, 阿膠 七錢, 甘草 五錢, 黑豆(炒去皮) 四十九粒. 右爲末, 蜜丸梧子大, 空心, 溫酒或鹽湯下七九十丸. 忌食諸血. 《入門》
DP	加味益母丸
SS	服之百日有孕. 益母草 半斤, 加當歸ㆍ赤芍藥ㆍ木香 各二兩. 右爲末, 蜜丸梧子大, 白湯下百丸. 《入門》
DP	濟陰丹
SS	治婦人久冷無子, 及數經墮胎. 皆因衝任虛損, 胞內宿挾疾病, 經候不調, 或崩漏帶下, 三十六疾. 皆令孕育不成, 以至絶嗣. 亦治産後百病, 令人有孕, 及生子充實無病. 蒼朮 八兩, 香附子ㆍ熟地黃ㆍ澤蘭 各四兩, 人參ㆍ桔梗ㆍ蠶退ㆍ石斛ㆍ藁本ㆍ秦芃ㆍ甘草 各二兩, 當歸ㆍ桂心ㆍ乾薑ㆍ細辛ㆍ牧丹皮ㆍ川芎 各一兩半, 木香ㆍ白茯苓ㆍ京墨(燒)ㆍ桃仁 各一兩, 川椒ㆍ山藥 各七錢半, 糯米(炒) 一升, 大豆黃卷(炒) 半升. 右爲末, 煉蜜和勻, 兩作六丸, 每一丸, 細嚼, 溫酒或醋湯送下. 《局方》
DP	勝金丹
SS	治月水愆期, 久無嗣息, 及血癖, 氣痛, 百般諸疾. 牧丹皮ㆍ藁本ㆍ人參ㆍ當歸ㆍ白茯苓ㆍ赤石脂ㆍ白芷ㆍ肉桂ㆍ白薇ㆍ川芎ㆍ玄胡索ㆍ白芍藥ㆍ白朮 各一兩, 沈香ㆍ甘草 各五錢. 右爲末, 蜜丸彈子大, 每一丸, 空心, 溫酒嚼下. 服二十丸, 當有孕. 《得效》
DP	調經種玉湯
SS	治婦人無子, 多因七情所傷, 致經水不調, 不能受孕. 熟地黃ㆍ香附子(炒) 各六錢, 當歸身(酒洗)ㆍ吳茱萸ㆍ川芎 各四錢, 白芍藥ㆍ白茯苓ㆍ陳皮ㆍ玄胡索ㆍ牧丹皮ㆍ乾薑(炒) 各三錢, 官桂ㆍ熟艾 各二錢. 右剉分作四貼, 每一貼, 入薑三, 水煎, 空心服, 待經至之日服起, 一日一貼. 藥盡交媾, 必成孕矣. 此藥百發百中. 《醫鑑》
SS	回春, 無薑ㆍ桂ㆍ艾三味.
DP	先天歸一湯
SS	當歸(酒洗) 一兩二錢, 白朮(麩炒)ㆍ白茯苓ㆍ生地黃(酒洗)ㆍ川芎 各一兩, 人參ㆍ白芍藥ㆍ牛膝(酒洗) 各八錢, 縮砂(炒)ㆍ香附子ㆍ牧丹皮ㆍ半夏 各七錢, 陳皮 六錢, 甘草 四錢. 右剉分作十貼, 薑三, 水煎, 空心服, 渣再煎, 臨臥服. 經未行, 先服五貼, 經行, 後服五貼, 藥盡卽效, 經調脈和, 卽當有孕矣. 《醫鑑》
DP	神仙附益丹
SS	香附米 一斤, 童便浸透水洗露一宿, 再浸再露再曬, 如此三次, 用好醋浸透一宿, 曬乾爲末.
SS	益母草 十二兩, 東流水洗淨, 烘乾爲末. 右別以香附 四兩, 艾葉 一兩, 煮取汁用三分, 醋七分, 和前二末, 爲丸梧子大, 空心臨臥, 淡醋湯下七九十丸. 不惟治婦人百病, 而生育之功效如神. 《醫鑑》
DP	調經養血元
SS	治經脈不調, 久不受孕. 香附子 十二兩(酒醋鹽湯童便, 各浸三日焙), 當歸(酒洗)ㆍ白芍藥(酒炒)ㆍ生乾地黃(酒洗)ㆍ牧丹皮(酒洗) 各二兩, 川芎ㆍ白茯苓ㆍ白芷ㆍ乾薑(炒)ㆍ肉桂ㆍ紅花ㆍ桃仁ㆍ沒藥ㆍ半夏(油炒)ㆍ阿膠珠 各一兩, 玄胡索 六錢, 蓬朮(煨醋炒)ㆍ甘草(灸) 各五錢, 茴香(炒) 二錢. 右爲末, 醋糊和丸梧子大, 空心, 白湯, 或溫酒下百丸, 有孕勿服. 《回春》
DP	溫經湯
SS	治衝任虛損, 月事不調, 或前或後, 或多或少, 或逾月不至, 或一月再至, 或曾經半産, 瘀血停留, 脣口乾燥, 五心煩熱, 小腹冷痛, 久不受胎. 方見胞門
SS	一名調經散. 《正傳》
SS	一名大溫經湯. 《入門》
DP	一方
SS	男子陽旺, 則能直射子宮, 種子之仙方也. 又治男子精冷無子. 兎絲子酒浸煮製細末, 雀卵淸爲丸梧子大, 每七十丸, 空心, 溫酒送下. 用之屢驗. 年至五十及陽痿者, 每兎絲子末 一斤, 加天雄 四兩, 麪裹, 煨熟, 去皮臍, 切作四片, 童便浸透, 慢火焙乾爲末, 同丸服之, 尤效. 《種杏》
DP	又方
SS	戊戌酒, 治婦人久冷無子, 飮之最驗. 方見雜方
SS	雀肉久食, 令人有子. 《本草》
SS	男子無嗣者, 多灸臍中, 有效. 《綱目》


CC	胎孕
ZZ	凡欲求嗣, 必先視其婦之經脈調否. 其或未調, 必以藥而調之, 經脈旣調, 宜以人事副之, 按其法而行之, 庶不失其候也. 盖婦人月經方絶, 金水纔生, 此時子宮正開, 乃受精結胎之候, 妙合太和之時, 過此佳期, 則子宮閉而不受胎矣. 《正傳》
ZZ	月經行後, 一日三日五日交會者成男, 二日四日六日交會者成女, 過此則不孕矣. 亦要在子時後方可也. 《正傳》
ZZ	婦人經水來時, 有兩日半淨者, 三日而淨者, 亦有女人血旺氣盛, 六七日淨者. 但觀寶田經水之顔色何如耳. 乃以潔白之物或綿或帛, 夾之于戶口, 取而目之. 金色者, 佳期也. 鮮紅者, 未淨不及也. 淺淡者, 大過也. 惟以敗血去淨, 新血生如金者, 爲佳期, 此時交合, 無不成矣. 《回春》
ZZ	夫人之始生也, 血海始淨, 一日二日三日, 精勝其血則爲男子, 四日五日六日, 血脈已旺, 精不勝血則爲女子. 乃二物相薄, 長先身生謂之神, 又謂之精, 道與釋二門, 謂之本來面目, 是也. 《東垣》
ZZ	欲求子者, 但待婦人月經絶後, 一日三日五日, 擇其旺相日, 如春甲乙, 夏丙丁, 秋庚辛, 冬壬癸, 以生氣時, 夜半後, 乃施瀉, 有子皆男. 必壽而賢明. 二日四日六日, 施瀉, 有子必女, 過六日後, 勿爲施瀉可也. 《得效》


CC	陰陽交合避忌
ZZ	凡男女交會, 當避丙丁日, 及弦望晦朔, 大風, 大雨, 大霧, 大寒, 大暑, 大雷電, 大霹靂, 天地晦冥, 日月薄蝕, 虹霓, 地動, 則損人神, 不吉. 損男百倍, 令女得病, 有子必癲痴, 頑愚, 瘖瘂聾瞶, 攣跛, 盲眇, 多病短壽, 不孝不仁. 又避日月星辰, 火光之下, 神廟佛寺之中, 井竈圊厠之側, 塚墓尸柩之傍, 皆所不可. 夫交合如法, 則有福德, 大智善人, 降詫胎中, 仍令性行調順, 家道日隆. 若不如法, 則薄福, 愚痴惡人, 來詫胎中, 令性行凶險, 所作不成, 家道日否. 禍福之應, 有如影響, 可不戒哉. 《千金》


CC	十月養胎
ZZ	婦人懷胎, 一月之時, 足厥陰脈養, 二月足少陽脈養, 三月手心主脈養, 四月手少陽脈養, 五月足太陰脈養, 六月足陽明脈養, 七月手太陰脈養, 八月手陽明脈養, 九月足少陰脈養, 十月足太陽脈養.
ZZ	諸陰陽各養三十日活兒, 手太陽少陰, 不養者, 下主月水, 上爲乳汁, 活兒養母.
ZZ	四時之令, 始于春木, 故胎養始於肝膽也. 《良方》
ZZ	姙婦不可灸刺其經. 必墮胎. 《良方》
DD	一月
ZZ	足厥陰脈養胎. 夫人之有生也, 母之血室方開, 父之精潮適至, 陰幕旣翕, 如布袋絞紐, 而精血乘衝氣, 自然旋轉不息, 如蜣蜋之滾糞, 呑啖含受, 成一團圓璇璣, 九日一息不停, 然後陰陽大定, 玄黃相包, 外似纏絲瑪瑙. 其中自然虛成一竅, 空洞虛圓, 與雞子黃中一穴相似, 而團圓之外, 氣自凝結爲胞衣, 初薄漸厚, 如彼米飮豆漿面上, 自結二皮. 中竅日生, 從無入有, 精血日化, 從有入無. 九日之後, 次九又九, 凡二十七日, 卽成一月之數, 竅自然凝成一粒, 如露珠然, 乃太極動而生陽, 天一生水, 謂之胚. 此月經閉, 無潮無痛, 飮食稍異平日. 不可觸犯, 及輕率服藥. 《入門》
DD	二月
ZZ	足少陽脈養胎. 又三九二十七日, 卽二月數. 此露珠變成赤色, 如桃花瓣子, 乃太極靜而生陰, 地二生火, 謂之腪. 此月腹中或動或不動, 猶可狐疑, 若吐逆思酸, 名曰惡阻, 有孕明矣. 或偏嗜一物, 乃一藏之虛, 如愛酸物, 乃肝藏正能養血而虛也. 《入門》
DD	三月
ZZ	手心主心包絡脈養胎, 又三九二十七日, 卽三月數. 百日間變成男女形影, 如淸鼻涕中有白絨相似, 以成人形, 鼻與雌雄二器, 先就分明, 其諸全體, 隱然可悉. 斯謂之胎, 乃太極之乾道成男, 坤道成女也. 此時胎最易動, 芩朮丸方見下, 頻服最妙. 《入門》
DD	四月
ZZ	手少陽三焦脈養胎. 是月男女已分, 始受水精, 以成血脈, 形像具, 六府順成. 若胎動下血, 宜用安胎飮方見下. 《入門》
DD	五月
ZZ	足太陰脾脈養胎. 始受火精, 以成陰陽之氣, 筋骨四肢已成, 毛髮始生. 《入門》
DD	六月
ZZ	足陽明胃脈養胎, 始受金精, 以成筋, 口目皆成. 若胎動, 宜安胎飮. 《入門》
DD	七月
ZZ	手太陰肺脈養胎. 始受木精, 以成骨, 皮毛已成, 遊其魂, 能動左手. 《入門》
DD	八月
ZZ	手陽明大腸脈養胎. 始受土精, 以成皮膚, 形骸漸長, 九竅皆成, 遊其魄, 能動右手. 《入門》
DD	九月
ZZ	足少陰腎脈養胎. 始受石精, 以成皮毛, 百節畢備, 三轉其身. 《入門》
DD	十月
ZZ	足太陽膀胱脈養胎. 受氣足, 五藏六府齊通, 納天地氣於丹田, 使關節人神皆備, 待時而生.
ZZ	惟手少陰手太陽, 無所專主者, 以君主之官, 無爲而已.
ZZ	其有延月而生者, 富貴而壽, 有月不足者, 貧賤而夭.
ZZ	一云, 延月而産, 必生貴子. 《入門》


CC	姙娠脈
ZZ	婦人足少陰脈動甚者, 姙子也. 《內經》
ZZ	全元起作足少陰, 王氷本作手少陰, 全本爲是. 動甚者, 動搖太甚也. 《綱目》
ZZ	陰搏陽別, 謂之有子. 註曰, 陰謂尺中也, 搏謂搏觸於手也. 尺脈搏擊, 與寸口殊別, 陽氣挺然, 則爲有妊之兆, 何者. 陰中有別陽故也. 《內經》
ZZ	經脈不行已經三月者, 尺脈不止者, 是胎也. 《回春》
ZZ	脈滑疾, 重以手按之散者, 胎已三月也. 脈重手按之不散, 但疾不滑者, 五月也.
ZZ	婦人三部脈浮沈正等, 按之無絶者, 姙娠也. 《脈經》
ZZ	姙娠八月一云六七月, 脈實大牢强弦緊者生, 沈細者死.
ZZ	妊婦脈, 細勻易産, 大浮緩, 氣散難産. 《脈經》


CC	驗胎法
ZZ	婦人, 二三月經不行, 疑是兩身, 却疑血滯, 心煩, 寒熱, 恍惚. 宜用神方驗胎散驗之. 《海藏》
ZZ	艾醋湯, 亦可驗. 《醫鑑》
DP	神方驗胎散
SS	眞雀腦芎 一兩, 當歸全用重一兩者只用 七錢. 右二味細末, 分作二服, 濃煎好艾湯一盞調下, 或好酒調下. 二三時間, 覺腹臍微動, 仍煩, 卽有胎也. 動罷卽愈. 如不是胎, 卽不動. 如不覺效, 再煎紅花湯調下, 必有神效. 《海藏》
DP	艾醋湯
SS	驗胎有無. 以好醋, 煮艾葉, 服半盞. 腹中大痛, 是孕, 不痛, 無孕. 《醫鑑》


CC	辨男女法
ZZ	婦人有孕, 令人摸之, 如覆盃者, 則男也. 如肘頸參差起者, 女也. 《脈經》
ZZ	婦人有娠, 左乳房有核, 是男, 右乳房有核, 是女也. 《醫鑑》
ZZ	遣孕婦, 面南行, 還復呼之, 左回首者, 是男, 右回首者, 是女.
ZZ	看姙婦上圊時, 夫從後急呼之, 左回首者, 是男, 右回首者, 是女. 盖男胎在左, 則左重, 故回首時, 愼護重處而就左也. 女胎在右, 則右重, 故回首時, 愼護重處而就右也. 推之於脈, 其義亦然. 胎在左, 則血氣護胎, 而盛於左. 故脈亦從之, 而左疾爲男, 左大爲男也. 胎在右, 則血氣護胎, 而盛於右. 故脈亦從之, 而右疾爲女, 右大爲女也. 陰陽之理, 自然如是. 《脈經》
DD	脈法
ZZ	婦人姙娠四月, 欲知男女法. 左疾爲男, 右疾爲女, 俱疾爲生二子. 謂俱滑而疾也《脈經》
ZZ	尺脈左偏大爲男, 右偏大爲女, 左右俱大産二子. 《脈經》
ZZ	左手沈實爲男, 右手浮大爲女, 左右手俱沈實猥生二男, 左右手俱浮大猥生二女. 《脈經》
ZZ	男女之別以左右取, 左疾爲男右疾爲女, 沈實在左浮大在右, 右女左男可以預剖. 《脈訣》


CC	雙胎品胎
ZZ	成胎, 以精血之後先, 分男女者, 褚澄之論也. 愚竊惑焉. 東垣曰, 經斷後一二日, 精勝血者成男, 四五日, 血勝精者成女. 此亦未瑩. 易曰, 乾道成男, 坤道成女. 夫乾坤, 陰陽之性情也. 左右, 陰陽之道路也. 男女, 陰陽之儀象也. 父精母血, 因感而會, 精之泄, 陽之施也, 血能攝之, 陰之化也. 精成其子, 此萬物之資, 始於乾元也. 血成其胞, 此萬物資, 生於坤元也. 陰陽交媾, 胎孕乃凝, 胎之所居, 名曰子宮, 一系在下, 上有兩岐, 一達於左, 一達於右. 精勝其血, 及剛日陽時感者, 則陽爲之主, 受氣於左子宮, 而男形成. 精不勝血及, 柔日陰時感者, 則陰爲之主, 受氣於右子宮, 而女形成矣.
ZZ	或曰, 分男分女, 吾知之矣. 其有雙胎者, 何也. 曰, 精氣有餘, 岐而分之, 血因分而攝之故也. 若夫男女同孕者, 剛日陽時, 柔日陰時, 感則陰陽混雜, 不屬左, 不屬右, 受氣于兩岐之間者也. 亦有三胎四胎五胎六胎者, 猶是而已.
ZZ	或曰, 其有男不可爲父, 女不可爲母, 與男女之兼形者, 又若何而分之耶. 曰, 男不可爲父, 得陽氣之虧者也. 女不可爲母, 得陰氣之塞者也. 兼形者, 由陰爲駁氣所乘, 而爲狀不一. 以女兼男形者有二, 一則遇男爲妻, 遇女爲夫. 一則可妻而不可夫, 又有下爲女體, 上具男之全形, 此又駁之甚者也. 或曰, 駁氣所乘, 獨見於陰, 而所成之形, 又若是之不同耶. 予曰, 陰體虛, 駁氣易于乘也. 駁氣所乘, 陰陽相混, 無所爲主, 不可屬左, 不可屬右, 受氣于兩岐之間, 隨所得駁氣之輕重而成形. 故所兼之形, 有不可得而同也. 《丹溪》
ZZ	丹溪此論, 極造精微. 《綱目》
ZZ	又法, 左右尺脈俱沈實, 爲生二男, 不爾, 女作男生, 左右尺脈俱浮大, 爲生二女, 不爾, 男作女生也. 此乃男女兼形之說也. 《綱目》


CC	轉女爲男法
ZZ	懷娠三月, 名曰始胎, 血脈不流, 象形而變. 是時男女未定, 故服藥方術, 轉令生男也. 《得效》
ZZ	始覺有孕, 以斧置孕婦床下, 勿令知之. 若不信, 待雞抱卵, 以斧懸窠下, 則一窠盡是雄雞, 可驗. 《入門》
ZZ	石雄黃一兩, 絳囊盛, 帶孕婦左腰間.
ZZ	弓弩弦一枚, 絳囊盛, 帶孕婦左臂. 一云, 弓弩弦縛腰中, 滿三月解之.
ZZ	萱草花, 一名宜男, 姙婦佩之.
ZZ	雄雞長尾, 拔三莖, 置孕婦臥席下, 勿令知.
ZZ	取夫頭髮手足爪甲, 鋪孕婦席下, 勿令知. 《良方》


CC	惡阻
ZZ	惡阻, 謂嘔吐, 惡心, 頭眩, 惡食擇食, 是也. 《綱目》
ZZ	婦人不能食, 無寒熱, 名姙娠, 於法六十日, 當有此證. 設有醫治逆者, 却一月, 加吐下者, 則絶之. 註曰, 絶者, 絶其醫治, 候其自安也. 《仲景》
ZZ	姙娠稟受怯弱, 便有阻病. 其狀顔色如故, 脈息和順, 但覺肢體沈重, 頭目昏眩, 擇食, 惡聞食氣, 好食鹹酸. 甚者, 或作寒熱, 心中潰悶, 嘔吐痰水, 恍惚不能支持, 巢氏謂之惡阻. 《良方》
ZZ	惡阻者, 或大吐, 或時吐淸水, 惡聞食臭, 由子宮經絡, 絡於胃口. 故逢食氣引動, 精氣衝上, 必食吐盡而後, 精氣乃安. 亦有誤交合, 而子宮穢盛者, 遇百日卽愈. 《入門》
ZZ	姙娠之初, 經脈內閉, 育養胎息, 腸胃沮洳, 散入焦膈. 若素有痰飮, 則飮與血搏, 食飮輒吐, 頭目旋暈, 憎聞食氣, 喜啖酸鹹, 四肢倦怠, 多臥少起, 厭厭困懶, 名曰惡阻. 已産之後, 胞外餘血, 敗瘀流利, 名曰惡露. 盖惡者, 不善不淨之義. 阻者, 阻節之阻. 血搏痰飮, 當漸消之. 露者, 露水之露, 當急逐之. 由是而知, 胎前曰惡阻, 産後曰惡露. 古人命名之意, 深有以也. 《易簡》
ZZ	惡阻, 謂有孕而惡心, 阻其飮食者, 是也. 多從痰治. 肥者有痰, 瘦者有熱. 《丹心》
ZZ	瘦人熱, 肥人痰, 俱宜二陳湯方見痰門, 加竹茹ㆍ生薑. 熱加芩連. 日久, 水漿不入口, 吐淸水, 宜參橘散ㆍ白朮散ㆍ保生湯.
ZZ	惡阻, 宜用半夏茯苓湯ㆍ芩連半夏湯ㆍ歸原散ㆍ竹茹湯. 《綱目》
ZZ	懷孕, 愛喫一物, 乃一藏之虛. 如血氣弱, 不能榮肝, 肝虛, 故愛喫酸物. 《丹心》
ZZ	妊婦惡食, 但以所思之物, 任意與之, 必愈. 《局方》
DP	二陳湯
SS	婦人, 月事不行, 全不入食, 日就瘦弱, 全似虛勞, 然而穀雖不入, 果子雜物, 常喜食之, 却只是有孕. 諺所謂孕婦做得百般病者, 此也. 但以二陳湯, 加縮砂ㆍ桔梗, 入薑ㆍ棗ㆍ烏梅煎服, 消痰順氣, 自然安平. 《直指》
SS	大全方, 論半夏動胎而不用, 仲景方, 皆用半夏, 豈不知此而用乎. 予治阻病, 累用半夏薑製炒黃用之, 未嘗動胎. 經云, 有故無殞, 是也. 《丹心》
DP	參橘散
SS	治惡阻病, 嘔吐痰水, 全不入食. 橘皮ㆍ赤茯苓 各一錢半, 麥門冬ㆍ白朮ㆍ厚朴ㆍ人參ㆍ甘草 各一錢. 右剉作一貼, 入薑 七片, 靑竹茹 雞子大, 同煎服. 《拔粹》
SS	一名人參橘皮湯. 《聖惠》
DP	白朮散
SS	治惡阻, 吐淸水十餘日, 粥藥不入. 白朮 五錢, 人參 二錢半, 丁香 一錢二分, 甘草 五分. 右剉作一貼, 入薑 五片, 水煎服. 《良方》
DP	保生湯
SS	治婦人月經不行, 身無病似病, 脈滑大而六脈俱勻, 乃孕婦之脈也. 精神如故, 惡聞食氣, 或但嗜一物, 或大吐, 或時吐淸水, 此名惡阻, 宜服此. 白朮ㆍ香附子ㆍ烏藥ㆍ橘紅 各二錢, 人參ㆍ甘草 各一錢. 右剉作一貼, 薑三煎服. 《良方》
DP	半夏茯苓湯
SS	治惡阻病, 嘔吐心煩, 頭目眩暈, 惡聞食氣, 好食酸鹹, 多臥少起, 百節煩疼, 羸瘦痰盛. 半夏 一錢半, 赤茯苓ㆍ熟地黃 各一錢, 橘紅ㆍ旋覆花ㆍ人參ㆍ白芍藥ㆍ川芎ㆍ桔梗ㆍ甘草 各七分. 右剉作一貼, 入薑 七片, 水煎服. 《丹心》
DP	芩連半夏湯
SS	治惡阻病, 胸背滿痛. 黃芩 一錢二分半, 白朮ㆍ半夏 各一錢, 赤茯苓 七分半, 黃連ㆍ陳皮ㆍ當歸ㆍ梔子ㆍ枳殼ㆍ香附ㆍ人參ㆍ蒼朮ㆍ縮砂ㆍ甘草 各五分. 右剉作一貼, 入薑 七片, 水煎服. 《永類》
DP	歸元散
SS	治惡阻, 全不入食. 白朮ㆍ白茯苓ㆍ陳皮 各一錢半, 半夏 一錢, 人參ㆍ川芎ㆍ當歸ㆍ白芍藥ㆍ丁香ㆍ甘草 各五分, 桔梗ㆍ枳殼 各二分半. 右剉作一貼, 入薑五棗二, 水煎服. 《綱目》
SS	一名復元湯. 《醫鑑》
DP	竹茹湯
SS	治惡阻. 靑竹茹ㆍ麥門冬 各三錢, 前胡 二錢, 橘皮 一錢, 蘆根 半握. 右剉作一貼, 水煎服. 《聖惠》
DP	一方
SS	一婦孕兩月, 嘔吐頭眩. 用參朮ㆍ川芎ㆍ陳皮ㆍ茯苓服之, 愈重. 脈弦, 左爲甚. 此怒氣所激, 惡阻病也. 問之果然. 肝氣旣逆, 又挾胎氣, 參朮之補, 大非所宜. 以茯苓湯, 下抑靑丸方見火門三十粒, 數服而愈. 《丹心》


CC	姙娠禁忌
ZZ	受孕之後, 大忌男女交合. 《入門》
ZZ	妊婦切忌飮酒, 及以酒調藥服, 酒散百脈, 致成諸疾. 止用水煎服爲好. 《得效》
ZZ	受孕之後, 切宜避忌胎殺所遊, 如隣家繕修, 亦宜避之. 經云, 刀犯者形必傷, 泥犯者竅必塞, 打擊者色靑黯, 繫縛者相拘攣, 甚至母殞, 驗若反掌. 《得效》


CC	飮食禁忌
ZZ	食驢馬肉, 過月難産. 食犬肉, 令子無聲. 食兎肉, 令子缺脣. 食無鱗魚, 難産. 食螃蟹, 令子橫生. 食羊肝, 令子多厄. 食雞肉及卵, 合糯米食, 令子生寸白蟲. 食鴨肉及卵, 令子倒生心寒. 食雀肉, 飮酒, 令子多淫無恥, 或生雀子班. 食鱉肉, 令子項短縮頭. 食薑芽, 令子多指. 食薏苡, 墮胎. 食麥芽, 消胎氣. 食莧菜, 墮胎. 食蒜, 消胎氣. 食鮎魚, 令子生疳蝕瘡. 食山羊肉, 令子多病. 食諸般菌蕈, 令子驚風而夭. 《入門》


CC	藥物禁忌
ZZ	歌曰, 芫芫靑斑斑猫水蛭及蝱蟲, 烏頭附子與天雄, 野葛水銀幷巴豆, 牛膝薏苡連蜈蚣, 三稜代赭芫花麝麝香, 大戟蛇蛻黃雌雄雌黃雄黃, 牙硝芒硝牡丹桂桂皮, 槐花牽牛皂角同, 半夏南星與通草, 瞿麥乾薑蟹甲爪, 䃃砂乾漆兼桃仁, 地膽茅根莫用好. 《正傳》
ZZ	又忌躑躅花ㆍ螻蛄ㆍ牛黃ㆍ藜蘆ㆍ金箔ㆍ銀箔ㆍ胡粉ㆍ蜥蜴ㆍ飛生ㆍ蟬殼ㆍ龍腦ㆍ蝟皮ㆍ鬼箭羽ㆍ樗雞ㆍ馬刀ㆍ衣魚ㆍ大蒜ㆍ神麴ㆍ葵子ㆍ犀角ㆍ大黃. 《局方》


CC	姙娠將理法
ZZ	衣毋太溫. 食無太飽. 飮無大醉. 勿妄服湯藥. 勿妄用鍼灸. 勿擧重, 登高, 涉險. 勿勞力過傷. 勿多睡臥, 須時時行步. 心有大驚, 子必癲癎. 《入門》
ZZ	臨月, 不可洗頭. 勿登高厠. 《正傳》


CC	胎漏胎動
ZZ	胎漏, 謂有胎而血漏下也. 屬氣虛有熱. 四物湯方見血門, 加阿膠珠ㆍ白朮ㆍ條芩ㆍ縮砂ㆍ香附炒黑ㆍ艾葉 少許. 加糯米煎服. 《正傳》
ZZ	犯房下血者, 眞漏胎也. 八物湯方見虛勞, 加阿膠ㆍ艾葉救之. 《入門》
ZZ	胎漏胎動, 皆下血, 而胎動有腹痛, 胎漏無腹痛, 此爲異耳. 胎漏宜淸熱, 胎動宜行氣. 《入門》
ZZ	胎漏者, 自人門下血, 尿血者, 自尿門下血. 《入門》
ZZ	胎動不安者, 有衝任經虛, 受胎不實故也. 亦有飮酒房室而傷者, 有觸犯而傷者, 有喜怒而傷者, 有服熱藥而傷者. 因母病而胎動者, 但治母病, 其胎自安. 有胎不堅固, 動致母疾者, 但當安胎, 其母自愈. 《良方》
ZZ	孕婦內傷勞役, 以致小腹常墮, 甚則子宮墮出者, 氣陷也. 宜用補中益氣湯方見內傷. 知因房勞者, 八物湯, 加酒炒黃芪爲君, 防風ㆍ升麻爲使. 《入門》
ZZ	胎漏胎動, 皆令墮胎. 胎漏, 宜用枳殼湯ㆍ小膠艾湯ㆍ膠艾湯ㆍ膠艾芎歸湯ㆍ膠艾四物湯ㆍ當歸寄生湯ㆍ桑寄生散.
ZZ	胎動不安, 宜用杜續丸ㆍ當歸地黃湯ㆍ安胎散ㆍ安胎飮ㆍ黃芩湯ㆍ內補丸ㆍ獨聖散ㆍ知母丸ㆍ生地黃粥ㆍ葱粥ㆍ葱白湯. 《諸方》
DP	枳殼湯
SS	治胎漏下血. 白朮 三錢半, 枳殼ㆍ黃芩 各一錢七分半. 右剉作一貼, 水煎服. 《保命》
DP	小膠艾湯
SS	治胎動下血. 阿膠珠 二錢, 艾葉 四錢. 右剉作一貼, 水煎服. 《入門》
DP	膠艾湯
SS	治胎漏, 安胎極妙. 熟地黃ㆍ艾葉ㆍ當歸ㆍ川芎ㆍ阿膠珠ㆍ甘草(灸)ㆍ黃芪 各一錢. 右剉作一貼, 水煎服, 日二次. 《正傳》
SS	局方, 無黃芪, 有白芍藥.
DP	膠艾芎歸湯
SS	治胎動下血, 在八九月內者, 及治半産後, 因續下血不絶者. 阿膠珠ㆍ艾葉ㆍ川芎ㆍ當歸 各二錢, 甘草(灸) 一錢. 右剉作一貼, 水煎服.
SS	胎動腹痛, 或下黃汁, 如漆如豆汁者, 野苧根ㆍ金銀花根各五錢, 水酒相半煎服. 《入門》
DP	膠艾四物湯
SS	治胎漏腹痛. 熟地黃ㆍ當歸ㆍ川芎ㆍ白芍藥ㆍ阿膠珠ㆍ條芩ㆍ白朮ㆍ縮砂ㆍ艾葉ㆍ香附子(炒) 各一錢. 右剉作一貼, 入糯米一撮, 水煎, 空心服. 《回春》
DP	當歸寄生湯
SS	治胎漏下血. 人參ㆍ桑寄生ㆍ熟地黃ㆍ續斷 各一錢半, 當歸ㆍ川芎ㆍ白朮ㆍ艾葉 各七分半. 右剉作一貼, 水煎服. 《得效》
DP	桑寄生散
SS	治胎漏, 及經血妄行. 桑寄生ㆍ續斷ㆍ川芎ㆍ當歸ㆍ白朮ㆍ香附子ㆍ阿膠珠ㆍ茯神 各一錢, 人參ㆍ甘草 各五分. 右剉作一貼, 入薑 三片, 水煎服. 《入門》
DP	杜續丸
SS	治胎動不安, 腰痛, 以此防其欲墮. 杜冲(炒)ㆍ續斷 各二兩. 右爲末, 棗肉和丸梧子大, 米飮下五七十丸. 《入門》
DP	當歸地黃湯
SS	治胎痛. 熟地黃 四錢, 當歸 二錢. 右剉作一貼, 水煎, 空心頓服. 《正傳》
DP	安胎散
SS	治因驚, 胎動腹痛下血. 熟地黃 三錢, 川芎ㆍ枳殼 各一錢半, 糯米 一合. 右剉作一貼, 薑三棗二, 水煎服. 《正傳》
DP	安胎飮
SS	治胎動不安, 五六箇月, 常服數貼, 甚妙. 白朮 二錢, 條芩 一錢半, 當歸ㆍ白芍藥ㆍ熟地黃ㆍ縮砂(硏)ㆍ陳皮 各一錢, 川芎ㆍ紫蘇葉 各八分, 甘草 四分. 右剉作一貼, 水煎服. 《醫鑑》
SS	一方, 有人參, 無熟地黃, 代生地黃. 《入門》
SS	胎不安, 加阿膠, 胎痛, 加縮砂.
SS	黃芩安胎者, 降火也. 縮砂安胎者, 行氣也. 若血虛而胎不安, 阿膠主之. 《丹心》
DP	黃芩湯
SS	治胎動不安. 黃芩ㆍ白朮ㆍ縮砂ㆍ當歸 各一錢半. 右剉作一貼, 水煎服. 《得效》
DP	內補丸
SS	治衝任脈虛, 補血安胎. 熟地黃 二兩, 當歸 一兩(微炒). 右爲末, 蜜丸梧子大, 空心, 溫酒下五七十丸. 《本事》
DP	獨聖散
SS	治因墮落傷損, 致胎動不安, 腹痛不可忍. 縮砂(不以多少, 熨斗內慢火炒去皮). 右爲末, 每二錢, 熟酒調下. 須臾覺腹內極熱, 胎已安矣, 神效. 不飮酒者, 米飮調下. 《正傳》
SS	胎痛, 用縮砂, 以能止痛行氣安胎也. 《丹心》
DP	知母丸
SS	治姙娠日月未足, 而欲産者, 腹痛. 知母爲末, 蜜丸梧子大, 米飮下三五十丸, 日三服, 不拘時. 《綱目》
DP	生地黃粥
SS	治胎漏. 糯米二合煮粥, 臨熟入生地黃汁一合調服, 空心. 《入門》
DP	葱粥
SS	治胎動. 糯米作粥, 入葱白三五莖, 再煮食之. 《入門》
DP	葱白湯
SS	治胎動不安, 腰痛搶心, 或下血. 葱白濃煮汁, 飮之. 主安胎, 若胎死, 卽出. 《海藏》
DP	佛手散
SS	一名立效散, 治胎動不安, 腹痛方見下. 《綱目》
DP	一方
SS	古方, 治胎動不安, 一月用烏雌雞, 三月用赤雄雞, 十月用猪腰子, 餘月用鯉魚煮汁, 入藥煎服, 神妙. 《入門》
DP	又方
SS	孕婦爲夫所困, 胎動, 氣欲絶, 竹瀝飮一升, 立愈. 《本草》
DP	又方
SS	姙婦, 月數未足, 而似欲産腹痛者, 槐子ㆍ蒲黃等分爲末, 蜜丸梧子大, 酒下三十丸, 以止爲度. 《丹心》


CC	半産
ZZ	墮胎, 乃血氣虛損, 不能榮養而自墮, 猶枝枯則果落, 藤萎則花墜. 有因勞怒傷情, 內火便動, 亦能墮胎, 猶風撼其木, 人折其枝也. 火能消物, 造化自然, 病源乃謂風冷傷於子藏, 此未得病情者也. 大抵屬虛屬熱, 當視其輕重而治之. 《丹心》
ZZ	正産一證, 正如果中栗熟, 其殼自開, 兩無所損. 半産則比之, 採斫新栗, 碎其膚殼, 損其皮膜, 然後取得其實, 以其胎藏傷損, 胞系斷去, 而後胎墜下. 大抵半産, 須加十倍調治.
ZZ	復有市井村落之間, 恣情妄作, 偸生不正, 或多男女厭於養育, 往往以草藥毒之, 驚憂, 敗血不下, 衝心悶亂, 喘汗交作, 死者罔記. 須以解毒行血藥, 亟救之. 宜用白扁豆散. 《得效》
ZZ	婦人受孕, 遇三五七陽月, 必墮, 宜服芩朮湯ㆍ安胎丸, 以淸其熱. 若氣血不足, 則預服八物湯方見虛勞, 以防墮落.
ZZ	半産多在三五七月內, 若前次三箇月而墮, 則其後必如期復然. 凡半産後, 須多服養氣血固胎元之藥, 以補其虛. 厥後有胎, 先於兩箇月半後, 卽服淸熱安胎藥數貼, 以防三月之墮, 至四箇半月後, 再服八九貼, 防過五月, 又至六箇半月後, 再服五七貼, 以防七月, 及至九箇月, 可保無虞. 《入門》
ZZ	半産, 宜用金匱當歸散ㆍ芎歸補中湯ㆍ安榮湯ㆍ千金保胎丸ㆍ五味安胎丸ㆍ和痛湯. 《諸方》
DP	白扁豆散
SS	治毒藥攻胎, 藥毒衝心, 口噤握拳, 自汗不省, 其脈浮而軟, 十死一生. 白扁豆生爲末, 新汲水調下二三錢, 卽甦. 口噤者, 斡開灌之. 《得效》
DP	芩朮湯
SS	治懷孕四五月, 常墮不安者, 內熱甚故也. 子芩 三錢, 白朮 一錢半. 右剉作一貼, 水煎服.
SS	芩朮湯, 乃安胎之聖藥也. 凡卒有所下, 急則一日三五服, 緩則五日十日一服, 安胎易産, 所生之兒又無胎毒. 盖姙孕, 脾主運化, 遲滯則生濕, 濕則生熱. 故以黃芩淸熱以養血, 白朮健脾以燥濕. 安胎丸ㆍ金匱當歸散, 皆此方而推之也. 《入門》
DP	安胎丸
SS	治同上. 卽芩朮湯材爲末, 粥丸梧子大, 白湯下五七十丸. 《入門》
DP	金匱當歸散
SS	孕婦, 宜常服, 養血淸熱. 素慣半産者, 宜服, 以淸其源, 而無後患也. 黃芩ㆍ白朮ㆍ當歸ㆍ川芎ㆍ白芍藥 各一兩. 右爲末, 每三錢, 溫酒調下, 或酒糊和丸, 米飮下五七十丸. 《入門》
SS	婦人有孕則碍脾, 運化遲而生濕, 濕而生熱. 古人用白朮ㆍ黃芩, 爲安胎之聖藥, 盖白朮補脾燥濕, 黃芩淸熱故也. 況姙娠賴血培養, 此方, 有當歸ㆍ川芎ㆍ芍藥以補血, 尤爲備也. 服此藥則易産, 所生男女兼無胎毒, 則痘疹亦稀, 無病易育, 而聰明智慧, 不假言矣. 累試累驗. 《丹心》
DP	五味安胎丸
SS	素慣半産者, 宜服之, 養血淸熱. 當歸ㆍ川芎ㆍ條芩ㆍ白芍藥 各一兩, 白朮 五錢. 右爲末, 酒糊和丸梧子大, 茶湯任下五七十丸. 《回春》
DP	芎歸補中湯
SS	治懷孕, 氣血虛弱, 不能榮養, 以致胎漏, 每數月而墮. 黃芪ㆍ當歸ㆍ白朮ㆍ杜冲ㆍ白芍藥 各一錢, 乾薑ㆍ阿膠珠ㆍ川芎ㆍ五味子ㆍ木香ㆍ人參ㆍ甘草 各五分. 右剉作一貼, 水煎服. 《入門》
SS	一方無木香. 《正傳》
DP	安榮湯
SS	治胎氣不固, 時常小産, 宜以此, 預防固胎. 熟地黃ㆍ白芍藥ㆍ川芎ㆍ當歸ㆍ阿膠珠ㆍ香附子ㆍ桑寄生ㆍ白朮ㆍ黃芩ㆍ縮砂 各一錢, 糯米 百粒. 右剉作一貼, 水煎服. 《正傳》
DP	千金保胎丸
SS	凡婦人受胎, 經三月而墮者, 雖氣血不足, 乃中衝脈有傷. 中衝卽陽明胃脈, 供養胎孕. 至此時, 必須謹節飮食, 絶色慾, 戒惱怒, 服此藥, 庶免半産之患矣. 杜冲(薑汁炒)ㆍ白朮(土炒) 各二兩, 當歸(酒洗)ㆍ熟地黃(薑汁炒)ㆍ阿膠(蛤粉炒成珠)ㆍ條芩(炒)ㆍ益母草ㆍ續斷(酒洗)ㆍ香附米(以酒醋鹽水童便各浸一包, 經三日焙乾) 各一兩, 川芎ㆍ艾葉(醋煮)ㆍ陳皮 各五錢, 縮砂 二錢半. 右爲末, 以棗肉和丸梧子大, 每百丸, 空心, 米飮呑下. 《醫鑑》
DP	和痛湯
SS	治小産心腹痛. 當歸ㆍ川芎ㆍ白芍藥(酒炒)ㆍ熟地黃 各一錢三分, 玄胡索 一錢, 澤蘭ㆍ香附子ㆍ靑皮 各八分, 桃仁ㆍ紅花 各五分. 右剉作一貼, 以水一鍾, 童便ㆍ淸酒 各半鍾, 煎服. 《醫鑑》
DP	一方
SS	一婦人, 每懷孕, 至三箇月必墮, 不肯服藥, 予以四五年老母雞煮湯, 入紅穀ㆍ小黃米煮粥食之, 不數日而胎固, 至月滿而生男. 《回春》
DP	又方
SS	一婦人, 有孕, 至三月左右必墮, 予敎以濃煎白朮湯, 調黃芩末一錢. 服三四十貼, 遂得保全. 盖孕至三月, 正屬相火, 所以易墮. 不然, 何以黃芩白朮, 爲安胎妙藥耶. 《丹心》
DD	脈法
ZZ	半産漏下, 革脈主之, 弱則血耗, 立見傾危. 《脈訣》
ZZ	少陰脈浮而緊, 緊則疝瘕, 腹中痛, 半産而墮傷. 《脈經》
DD	卒墮胎
ZZ	孕婦六月七月, 暴下斗餘水, 其胎必倚而墮. 此非時, 孤漿預下故也.
ZZ	胎漏者, 徐徐下水, 今暴下而多, 故知墮胎也. 《脈經》


CC	察色驗胎生死
ZZ	胎動不安甚者, 當以母形色察之. 母面赤舌靑者, 母活子死. 面靑舌赤口中沫出者, 母死子活. 脣舌俱靑兩邊沫出者, 母子俱死. 《良方》
ZZ	孕婦腹痛胎不動, 欲知生死, 以手摸之, 冷在何面, 冷者爲死, 溫者爲生. 《脈經》
ZZ	胎死腹中, 則産母面靑, 指甲靑, 脣舌靑, 口臭, 如兩臉微紅, 則母活子死. 《丹心》
ZZ	孕婦舌黑者, 子已死矣. 全以舌爲證驗. 佛手散救之方見下. 《回春》


CC	欲産候
ZZ	姙婦月滿, 脈離經離經脈見下, 設腹痛引腰脊, 爲欲産也. 《脈經》
ZZ	孕婦臍腹俱痛, 連腰引痛, 眼中生火, 此是兒轉. 盖腎繫於腰, 胞繫於腎故也. 《正傳》
ZZ	孕婦八月, 腹痛或作或止, 名曰弄痛, 非正産之候. 或腹雖痛而腰不甚痛, 非正産之候. 胎高未陷下者, 非正産之候. 穀道未挺迸者, 非正産之候. 水漿未破, 血未出者, 非正産之候. 漿血雖出而腹不痛, 非正産之候. 且令扶行熟忍, 不可坐草. 《良方》
ZZ	凡孕婦, 直待胎氣陷下, 子逼陰戶, 腰重痛極, 眼中生火, 穀道挺迸, 此正欲産之候. 方上草用力. 《良方》
DD	脈法
ZZ	歌曰, 欲産之婦脈離經, 沈細而滑也同名. 夜半覺痛應分誕, 來日午後定知生. 《脈訣》
ZZ	難經云, 一呼三至, 曰離經, 一呼一至, 亦曰離經, 婦人欲産者, 脈皆離經, 夜半覺痛, 日中卽生也. 《綱目》
ZZ	尺脈轉急, 如切繩轉珠者, 卽産也. 《脈經》
ZZ	離經六至, 沈細而滑, 陣痛連腰, 胎卽時脫. 《丹心》


CC	保産
ZZ	難産之婦, 皆是八九箇月內, 不能謹慾, 以致氣血虛故也. 《丹心》
ZZ	大凡生産, 自有時候, 切不可强服催生滑胎等藥. 又不可坐草早, 及令坐婆亂用手法. 《良方》
ZZ	世之難産者, 多見於富貴安逸之人, 其貧賤辛苦者, 無有也. 古方有瘦胎飮卽枳殼散, 本爲湖陽公主作也. 以其奉養厚而氣盛, 故製此方, 以耗其氣, 實非極至之論也. 一婦人苦於難産, 後遇胎孕則觸而去之. 予以大全紫蘇飮, 加補氣藥, 與十數貼, 後得男而甚快. 因名其方, 曰達生散. 《丹心》
ZZ	懷孕之婦, 不曾行動舒伸, 忍痛曲身側臥, 故子在腹中, 不能轉動, 以致有橫生逆産, 甚則子死腹中, 愼之. 《丹心》
ZZ	凡月數滿足, 方覺腹痛, 不可驚動太早, 令産母恐怖. 盖恐則氣怯, 怯則上焦閉下焦脹, 氣乃不行, 以到難産. 急服紫蘇飮方見下, 以寬其氣. 《正傳》
ZZ	子在母腹中, 全賴漿水滋養, 十月數足, 血氣完全, 形神俱備, 忽如夢覺, 自能折胞求路而出. 夫胞漿者, 本胞內養兒之水也. 若胎元壯健者, 胞旣折破, 卽隨漿而下, 故易産也. 其困弱者, 轉頭遲慢, 胞漿旣乾, 汚血閉塞道路, 是以難産. 宜用催生如聖散ㆍ催生丹ㆍ神效乳珠丹ㆍ佛手散ㆍ如神散ㆍ黑神散ㆍ二退散ㆍ三退散ㆍ三退六一散ㆍ兎腦丸ㆍ龍蛻散ㆍ黑龍丹ㆍ催生散. 《諸方》
ZZ	臨産不可喧鬨, 且進粥飯. 令人扶策徐徐而行, 若不得則凭物而立. 痛陣轉密, 産候將至, 然後坐草, 且進催生藥, 直待兒逼産門, 用力一下, 自然易産. 《得效》
ZZ	坐草之時, 驀然目翻口噤吐沫者, 宜用霹靂丹. 《入門》


CC	瘦胎令易産
ZZ	孕婦氣血虛弱者, 九十月之際, 不謹守養者, 及婦人過於安逸或肥盛, 以致氣血凝滯, 而不能轉運者, 宜用達生散ㆍ瘦胎枳甘散ㆍ救生散ㆍ佛手散ㆍ益母丸ㆍ縮胎丸ㆍ束胎丸ㆍ神寢元, 則自然易産. 《入門》
DP	達生散
SS	孕婦臨月, 服二十餘貼, 易産無病. 大腹皮(酒洗) 二錢, 甘草(灸) 一錢半, 當歸ㆍ白朮ㆍ白芍藥 各一錢, 人參ㆍ陳皮ㆍ紫蘇葉ㆍ枳殼ㆍ縮砂(硏) 各五分. 右剉作一貼, 入靑葱五葉, 水煎服.
SS	或以煎水, 呑下益母丸, 尤佳. 《丹心》
SS	一名縮胎飮. 《丹心》
DP	瘦胎枳甘散
SS	孕婦八九月內, 胎氣壅滿, 宜常服之, 滑胎易産. 枳殼 五兩, 甘草 一兩. 右爲末, 每二錢, 白湯點服. 或加香附一兩, 尤妙. 《入門》
SS	一名滑胎枳殼散. 《本事》
SS	一名枳殼六一散. 《直指》
DP	救生散
SS	孕婦八月服之, 瘦胎易産, 勝於枳殼散. 人參ㆍ訶子肉ㆍ神麴ㆍ麥芽ㆍ白朮ㆍ橘紅 各等分. 右麤末, 每三錢, 水煎服. 《拔粹》
DP	佛手散
SS	孕婦臨月服之, 則縮胎易産, 自無難産之患. 當歸 六錢, 川芎 四錢. 右剉作一貼, 水煎, 臨熟入酒少許, 再煎溫服. 若加益母草 三錢, 尤妙. 《回春》
SS	一名芎歸湯, 卽芎歸等分也. 《入門》
DP	益母丸
SS	催生神效. 益母草, 於五月五日, 六月六日, 花正開時, 收採陰乾, 不犯鐵器, 搗爲末, 蜜丸彈子大, 每一丸, 白湯化下, 或丸如梧子, 每取五七十丸, 溫酒或白湯下. 《種杏》
SS	一名返魂丹, 催生易産. 又治橫逆産, 産後百病. 《入門》
DP	縮胎丸
SS	孕婦八九箇月用之, 縮胎易産. 黃芩(夏一兩, 春秋七錢, 冬五錢炒), 赤茯苓 七錢半, 白朮 二兩, 陳皮 三兩. 右爲末, 粥丸梧子大, 白湯下五七十丸. 《丹心》
DP	束胎丸
SS	令縮胎易産. 白朮ㆍ枳殼 各等分. 右爲末, 以水浸燒餠和丸梧子大, 八月, 每服五十丸, 白湯下. 《保命》
DP	神寢元
SS	能瘦胎易産. 枳殼 二兩, 乳香 一兩. 右爲末, 以煉蜜丸梧子大, 酒下三十丸.
SS	一名窹生丸. 《得效》


CC	十産候
ZZ	十産候者, 一曰正産, 二曰坐産, 三曰臥産, 四曰橫産, 五曰逆産, 六曰偏産, 七曰礙産, 八曰盤腸産, 九曰熱産, 十曰凍産. 《良方》
ZZ	又有傷産ㆍ催産. 《回春》
DD	正産
ZZ	正産, 謂月數已滿, 忽然臍腹陣痛, 胎孕陷下, 漿水淋下, 用力一努, 其兒遂生. 《良方》
DD	坐産
ZZ	謂臨産, 孕婦疲倦, 久坐椅蓐, 兒抵生路, 不能下生, 當於高處, 懸弔手巾, 令産婦攀引, 輕輕屈足, 兒卽順生. 《良方》
DD	臥産
ZZ	謂産母臥定, 背平着席, 體不偃曲, 則兒不失其道, 自然易産. 《良方》
DD	橫産
ZZ	謂兒先露手或臂者. 治法, 當令産母仰面安臥, 收生之人, 徐徐先推兒下截, 令直上冲, 通手以中指摩其肩, 推上而正之, 漸引手攀其耳, 令頭正, 候兒身正, 門路順, 却服催生藥, 安詳上草, 自然易産. 《正傳》
DD	逆産
ZZ	逆産者先露足, 橫産者先露手, 坐産者先露臀, 皆用力太早之過也. 若手足先露者, 用細鍼, 刺兒手足心, 入一二分, 三四次刺之, 以鹽塗其上, 輕輕送入, 兒得痛, 驚轉一縮, 卽順生下. 又兒脚先生者, 謂之蹈蓮花生, 急以鹽塗兒脚心, 因急搔之, 倂以鹽摩母腹上, 則自然正生矣. 《正傳》
DD	偏産
ZZ	謂兒頭偏柱一傍, 雖逼近産門, 初非露正頂, 止露額角者. 治法, 令産母仰臥, 收生之人, 輕輕推兒近上, 以手正其頭, 令兒頭頂端正向産門, 一逼卽下.
ZZ	又有兒頭後骨, 偏柱穀道者, 當以綿衣灸火, 令熱裹手, 急於穀道外傍, 徐徐推之, 漸漸近上, 令頭正, 然後上草, 卽産. 《正傳》
DD	礙産
ZZ	謂兒頭雖正, 産門已露其頂, 而不能生下者. 此因兒轉之時, 臍帶攀掛兒肩, 致不能生. 治法, 令産母仰臥, 收生之人, 輕輕推兒近上, 徐徐通手, 以中指按兒兩肩, 理脫臍帶, 候兒身正順, 用力一送, 卽産. 《正傳》
DD	盤腸産
ZZ	謂孕婦臥産時, 子腸先出, 兒卽隨産. 治法, 頂上貼如聖膏方見下, 自然收縮, 卽以水洗去. 如腸頭爲風吹乾, 不能收入, 以磨刀水, 微溫潤腸, 煎好磁石湯一盃, 産母飮之, 則其腸自收.
ZZ	又法, 以溫湯潤其腸, 令産母仰臥, 以言安慰, 却用好醋半盞, 新汲水七分調和, 忽噀産母之面或背則收. 每一噀一縮, 三噀三縮, 腸已盡收矣. 《正傳》
DD	熱産
ZZ	臨産時, 當盛暑, 宜居深幽靜室, 日色遠處, 開啓窓戶, 多貯淸水照氷, 以防發熱之患. 《正傳》
DD	凍産
ZZ	謂嚴冬解産. 宜密閉房戶, 內外生火, 常令煖氣如春, 仍厚覆下體, 常使溫和, 免致難産. 《正傳》
DD	傷産
ZZ	傷産者, 過月而産, 有經一二年, 至三四五年而産者. 或蒼皇用力太早, 漿水先下, 敗血裹住, 宜用勝金散. 或新汲水, 磨京墨服之, 墨裹兒卽出. 《入門》
DD	催産
ZZ	臨産日久, 産母困倦, 宜服催生藥, 以助血氣, 令兒速生. 《回春》


CC	交骨不開難産
ZZ	難産垂死, 及矮石女子, 交骨不開者, 用龜殼散ㆍ兎腦丸ㆍ來甦散ㆍ加味芎歸湯. 《入門》
ZZ	凡産時, 交骨不開者, 陰氣虛也. 亦用加味芎歸湯. 《回春》
ZZ	産前軟胯方, 烏梅ㆍ生薑ㆍ甘草 各等分剉, 煎服. 便令胯骨軟, 易産不痛. 《得效》
DP	催生如聖散
SS	治難産, 及漏血胎乾者, 立效. 黃蜀葵子硏爲末, 每取二錢, 以酒調, 濾去渣, 溫服. 《丹心》
SS	一方, 用蜀葵花爲末, 熟酒調下一錢, 卽效. 《正傳》
SS	歌曰, 黃葵子炒百餘粒, 硏爛酒調濟窘急, 若患臨危難産時, 免得全家俱哭泣. 《正傳》
DP	催生丹
SS	治産難及橫産逆産. 臘月兎腦 一箇(取髓去皮膜硏如泥), 乳香(細末) 二錢半, 丁香細末 一錢, 麝香 二分半. 右拌勻和丸, 雞頭實大卽芡仁, 陰乾, 油紙裹, 每取一丸, 溫水磨化服, 卽産. 隨男左女右手握藥出, 是驗. 須臘日合妙. 《良方》
DP	神效乳珠丹
SS	催生神效, 又治子死腹中不下. 明乳香硏細, 取猪心血, 和丸芡實大, 朱砂爲衣, 曬乾, 每一丸, 冷酒化下, 未下再服. 端午日, 或歲除夜收合, 尤妙. 《綱目》
DP	如神散
SS	催産極驗. 臨産時, 令人取路傍草鞋一隻, 取鼻絡小耳繩燒灰, 溫酒調服卽産. 得左足者生男, 右足者生女, 覆者兒死, 側者有驚, 自然理也.
SS	一名神驗散. 《得效》
DP	二退散
SS	治産難. 蛇退全者 一條, 蠶退紙 方圓一尺. 右燒存性爲末, 溫酒調下. 《丹心》
DP	三退散
SS	治難産及橫逆産, 或子死腹中. 蛇退全者 一條, 蟬退全者 十四枚, 男子頭髮 雞子大. 右俱燒存性爲末, 分二服, 溫酒調下. 《入門》
SS	一名催生散. 《丹心》
SS	一名蛇蛻散. 《得效》
DP	三退六一散
SS	催生神效. 益元散 一兩, 男子頭髮 雞子大香油熬化, 蛇退全者 一條, 蟬退全者 五枚, 穿山甲 一片. 右各燒存性爲末, 用虀水煎二沸, 入髮灰調服, 立下. 《入門》
SS	一名滑胎散. 《丹心》
DP	兎腦丸
SS	治産難日久血乾, 宜用此滑之. 臘月兎腦髓 一枚, 鼠內腎 一部, 母丁香ㆍ益母草 各一錢, 乳香 二錢半, 麝香 二分半. 右爲末, 兎髓和丸芡實大, 朱砂爲衣, 油紙裹, 陰乾, 每一丸, 醋湯化下, 卽産. 男左手女右手, 握藥出, 是驗. 《入門》
DP	龍蛻散
SS	催生秘傳. 蟬退 一兩, 大蛇蛻 一條(幷燒存性), 滑石ㆍ冬葵子(微炒) 各一兩. 右爲末, 每一錢, 順流水微溫調服, 不可使熱湯. 《得效》
DP	黑神散
SS	治産難及橫逆産. 凡坐草日久, 漿水多下, 則其血必乾, 子道艱澁, 如舟坐灘, 須湧水而後可通. 服此藥, 再固其血, 則如魚得水, 決自轉生. 百草霜ㆍ白芷 各等分. 右爲末, 每取二大錢, 淸酒, 童便各半盞, 入麝香少許, 同煎沸, 熱服, 不過再服, 卽驗. 《良方》
SS	一法, 服此藥後, 外用葱白二斤搗爛, 鋪於小腹上, 取急水灘頭沙一斗炒熱, 布裹, 於葱上輕輕略揉, 卽産. 《入門》
SS	一名催生如神散, 一名神應黑散. 《丹心》
DP	黑龍丹
SS	治産難, 及死胎不下, 胎衣不下, 産後兒枕痛, 血迷, 血暈, 一切危急垂死者, 灌藥得下, 無不活, 神驗不可言. 五靈脂ㆍ當歸ㆍ川芎ㆍ良薑ㆍ熟地黃 各一兩. 右剉, 盛砂盒, 紙筋鹽泥固濟, 炭十斤煆, 候冷取出, 却入百草霜 三錢, 硫黃ㆍ乳香 各一錢半, 花蘂石煆ㆍ琥珀 各一錢. 右硏細末, 醋麪湖和丸彈子大, 每一丸, 入薑汁ㆍ童便ㆍ溫酒中, 細硏服之. 《丹心》
SS	一方, 靈脂ㆍ當歸ㆍ川芎ㆍ良薑ㆍ生乾地黃 各一錢, 入雞子殼內, 鹽泥固濟, 火煆, 百草霜 一兩, 硫黃ㆍ乳香 各二錢, 琥珀ㆍ花蘂石 各一錢, 製法同上. 《正傳》
DP	催生散
SS	治産難. 白芷(炒黑)ㆍ百草霜ㆍ滑石 各等分. 右爲末, 芎歸湯煎水, 調下二三錢. 《正傳》
DP	勝金散
SS	治産難及橫逆産. 鹽豉 一兩, 以靑布裹了, 燒存性, 入麝香 一錢. 右末, 秤錘燒紅, 淬酒調下一錢. 《良方》
DP	霹靂丹
SS	治臨産, 驀然氣痿, 目翻口噤, 面黑脣靑, 口中沫出, 子母俱殞, 兩臉微紅, 子死母活. 急用此救之. 蛇退 一條ㆍ蠶退紙(幷燒存性) 各二錢, 男子頭髮(燒灰)ㆍ路上左脚草鞋(燒存性) 各一錢, 乳香 五分, 黑鉛 二錢半, 水銀 七分半(二物入銚中, 火上熔化, 結砂子, 硏細). 右爲末, 以獖猪心血, 和丸梧子大, 金箔爲衣, 每取二三丸, 倒流水送下, 如不下, 化開灌之. 《入門》
SS	一名霹靂奪命丹. 《正傳》
DP	龜殼散
SS	治産難日久垂死, 及矮石女子交骨不開者. 龜殼 一箇, 生男女婦人頭髮 一握(燒存性), 川芎ㆍ當歸 各一兩. 右爲末, 每三錢, 水煎服, 良久, 生胎死胎俱下. 《入門》
DP	來甦散
SS	治臨産用力太過, 氣衰脈微, 精神昏暈, 口噤面靑, 不省人事. 木香ㆍ神麴ㆍ陳皮ㆍ麥芽ㆍ黃芪ㆍ阿膠ㆍ白芍藥 各一錢, 苧根ㆍ甘草 各三錢, 糯米 一合. 加生薑 三片, 煎服, 連用爲妙, 或斡開口灌下. 《入門》
DP	加味芎歸湯
SS	治臨産, 交骨不開難産. 卽上龜殼散方也. 《回春》


CC	催生宜用滑利藥
ZZ	凡催生, 多用滑利迅速之藥, 如兎腦髓ㆍ筆頭灰ㆍ弩牙ㆍ蛇退之類, 是也.
ZZ	若水血多下, 子道乾澁者, 如猪脂ㆍ香油ㆍ蜂蜜ㆍ醇酒ㆍ童尿ㆍ葵子ㆍ牛乳ㆍ滑石ㆍ楡白皮之類, 是也.
ZZ	若風冷或入, 氣血凝滯者, 牛膝ㆍ葱白ㆍ桂心ㆍ生薑之類, 是也.
ZZ	若觸犯惡氣, 心煩躁悶而難産者, 宜麝香ㆍ朱砂ㆍ乳香ㆍ靑竹茹之類是也. 《正傳》
ZZ	難産日久, 漿水多下, 胞乾, 兒不得下, 香油ㆍ淸蜜 各一椀, 火上微沸, 調滑石末一兩, 攪服之, 外以油蜜, 摩母臍腹上, 卽驗. 《醫鑑》
ZZ	油ㆍ蜜ㆍ童尿和服, 最治難産, 和益母膏, 尤妙.
ZZ	楡白皮湯, 亦可用. 《丹心》
DP	楡白皮湯
SS	治産難, 胞乾不下. 楡白皮ㆍ冬葵子ㆍ瞿麥 各二錢, 牛膝ㆍ麻仁去殼 各一錢半, 木通 一錢. 右剉作一貼, 水煎服. 《局方》


CC	禳法
ZZ	臨産之初, 先脫産婦尋常所穿衣, 以籠竈頭及竈口, 則易産. 勿令産母知. 《得效》
ZZ	臨産, 取赤馬皮鋪之, 令産母坐其上, 則催生易産.
ZZ	又法, 取鼺鼠皮毛卽飛生也, 産母手持之, 卽産, 又海馬或石燕子, 兩手各把一枚, 卽驗. 《本草》


CC	外貼法
ZZ	凡難産催生, 內服湯丸, 外用藥付貼, 庶有十全之效. 宜如神丹ㆍ如聖膏ㆍ立聖丹ㆍ遇仙丹. 《諸方》
DP	如神丹
SS	巴豆 三枚, 萆麻子 七粒(幷去殼), 入麝香少許, 捏作餠子, 貼臍中, 分産卽以溫湯洗去.
SS	歌曰, 巴三萆七脫衣裳, 細硏如泥入麝香, 捏作彈丸臍下貼, 須臾子母便分張. 《正傳》
DP	如聖膏
SS	治難産, 及死胎不下, 十分危急者, 巴豆 十六箇(去殼), 萆麻子 四十九粒(去殼), 麝香 二錢, 同搗如泥, 攤絹帛上, 貼臍上一時, 産下卽洗去. 《入門》
SS	一方, 萆麻子(去皮) 一兩, 雄黃 二錢, 同硏成膏, 塗母右脚心, 纔産速洗去. 否則腸出, 用此膏塗頂上, 腸自入, 亦名如聖膏. 《得效》
DP	立聖丹
SS	治橫逆産惡候, 及死胎不下. 神驗. 寒水石 四兩(內二兩生用, 二兩煆赤硏爲細末), 入朱砂末如深桃花色, 每用三分, 井水調如薄糊, 用紙花剪如杏葉大, 攤貼臍心, 候乾再易, 不過三上, 便産. 《綱目》
DP	遇仙丹
SS	治法同上. 萆麻子 十四粒去殼, 朱砂ㆍ雄黃 各一錢半, 蛇蛻 一條燒. 右爲末, 漿水飯和丸彈子大, 臨用, 先以椒湯淋渫臍下, 次安藥一丸於臍中, 以蠟紙覆上, 以帛繫定, 須臾生下, 急取去藥. 《易老》


CC	下死胎
ZZ	須參考上驗胎生死條, 治之.
ZZ	胎死則母舌必黑, 外證指甲靑黑, 心腹脹悶, 口中極臭. 平胃散方見五藏一貼, 加朴硝五錢, 酒水相半煎服, 其胎卽化血水而下. 《得效》
ZZ	雙胎一死一生, 服此則死者出, 生者安. 蟹爪 一升, 大甘草 五錢半生半炒, 東流水十盞煎至三盞, 去滓, 入阿膠 二兩半生半炒, 令消化, 分二三次頓服, 卽出. 藥竈宜東向, 用葦爲薪. 《類聚》
ZZ	死胎着脊不出, 氣欲死, 猪脂ㆍ白蜜 各一升, 醇酒 二升. 右合煎, 取二升, 分溫兩服, 卽下. 《良方》
ZZ	死胎不下, 宜用佛手散ㆍ三退散方見上ㆍ香桂散ㆍ桂香丸ㆍ奪命丸ㆍ烏金散ㆍ催生散方見上.
DP	佛手散
SS	治胎傷, 心腹痛, 口噤欲絶. 用此探之, 胎不損則痛止, 子母俱安. 若胎死, 則立便逐下, 神效. 方見上
DP	香桂散
SS	下死胎. 桂心 三錢, 麝香 半錢. 右爲末, 作一貼, 溫酒調下, 須臾卽下. 《正傳》
DP	桂香丸
SS	下死胎. 肉桂 一兩, 麝香 一錢. 右爲末, 飯丸菉豆大, 白湯下十五丸. 《入門》
DP	奪命丸
SS	治胎死腹中, 搶心悶絶欲死. 或食惡物, 或誤服草藥, 傷動胎氣. 胎未損, 服之可安, 胎已死, 服之可下, 或胎腐爛者, 立可取出, 此方至妙. 桂枝ㆍ赤茯苓ㆍ牧丹皮ㆍ赤芍藥ㆍ桃仁 各等分, 蜜丸芡實大, 空心服三丸, 或丸如彈子大, 淡醋湯化下一丸.
SS	卽仲景方桂枝茯苓丸也. 治婦人宿有癥病而孕胎, 及三月而漏血不止. 胎動在臍上者爲癥, 害姙娠. 凡胎動多在當臍, 今動在臍上, 故知是癥也. 當下其癥, 宜用桂枝茯苓丸. 丹溪亦稱妙. 《良方》
DP	烏金散
SS	治難産胎乾, 子死危急者. 先進佛手散探之, 的知胎死, 則進此藥, 後更進香桂散, 卽下. 卽上黑神散一名也.
DP	一方
SS	死胎不下, 取烏雞一隻, 去尾細剉, 水三升煮, 取二升, 去雞, 用手巾蘸湯, 摩臍下, 卽出. 《良方》
SS	又黃牯牛糞, 熱塗母腹上, 卽出. 《正傳》
SS	如聖膏, 塗母右脚心, 卽下方見上.


CC	胞衣不下
ZZ	凡産後胞衣不下, 稍久則血流入胞中, 胞爲血所脹, 上衝心胸, 喘急疼痛, 必致危篤. 宜急斷臍帶, 以小物繫帶牢固, 然後切斷, 使惡血不潮入胞中, 則胞衣自當痿縮而下, 縱淹延數日, 亦不害人. 只要産母心懷安泰, 勉進粥飯, 終自下矣. 累試有驗. 《良方》
ZZ	胞衣不下, 切不可令坐婆, 妄用手法探取. 或因此而殂, 或損破尿胞, 爲終身之害, 可不謹歟. 《正傳》
ZZ	兒之初生, 惡血流入衣中, 衣爲血所脹塞, 故不能下, 須臾衝上逼心, 卽死. 急服奪命丹, 貼如聖膏方見上.
ZZ	胞衣不下, 宜用黑龍丹方見上ㆍ花蘂石散ㆍ牛膝湯ㆍ三退飮ㆍ返魂丹方見上ㆍ一字神散.
DP	奪命丹
SS	治産後血入胞衣, 脹滿衝心, 日久不下, 危急者. 附子(炮) 五錢, 牧丹皮ㆍ乾漆(炒) 各一兩. 右爲末, 以醋一升, 入大黃末一兩, 熬成膏, 和丸梧子大, 酒下五十丸. 《丹心》
DP	花蘂石散
SS	胞衣不下, 惟花蘂石散, 最爲要緊. 若胎衣上衝至死, 但心頭煖, 急以童便調一錢, 服之取下, 敗血如猪肝, 或化爲黃水而出, 其胞衣卽下方見諸傷. 《良方》
DP	牛膝湯
SS	治産後胞衣不下, 腹滿卽殺人, 服此卽爛下. 滑石末 二錢, 木通ㆍ當歸ㆍ牛膝ㆍ瞿麥 各一錢半, 冬葵子 二錢. 右剉作一貼, 水煎服. 《良方》
DP	三退飮
SS	治胞衣不下, 神效. 蛇退 一條全者, 蠶退紙 一方, 蟬退 四十九箇. 右幷燒存性爲末, 順流水調下, 立出. 《正傳》
DP	一字神散
SS	治胞衣不下. 鬼臼黃色者, 硏如粉, 不用羅過, 以手指撚之, 每服二錢, 溫酒一盞, 同煎至八分, 服之, 立生如神. 此方救人幾萬數. 《得效》
DP	一方
SS	治胞衣不下. 猪脂ㆍ白蜜ㆍ淸油 各半盞, 於火上熔化, 溫分二服, 便下, 極驗. 一云, 但多服猪脂, 亦佳. 《産書》
SS	又方, 取三姓家雞卵 三枚, 三姓家水 各一匙, 三姓家鹽 各一撮, 相和頓服, 仍探口令嘔, 卽下. 《俗方》
SS	又方, 童尿 一升, 生薑ㆍ葱白 各三錢. 右煎數沸, 熱服之. 《本草》
SS	又, 以葱白濃煎湯, 熏洗下部, 卽下. 《俗方》
DD	禳法
ZZ	胞衣不下, 取産母裩, 覆井口上, 勿令産母知之, 立下. 《本草》
ZZ	又法, 取初洗兒湯一盞, 服之, 勿令産母知, 立下. 《四要》


CC	産前諸證
ZZ	有子癎ㆍ子煩ㆍ子腫ㆍ子淋ㆍ子嗽ㆍ子痢ㆍ子瘧ㆍ子懸ㆍ感寒ㆍ孕婦不語ㆍ兒在腹中哭ㆍ孕婦腹中鍾鳴.
DD	子癎
ZZ	姙婦中風, 項背强直, 筋脈攣急, 口噤語澁, 痰盛昏迷, 時作時止, 或發搐, 不省人事, 名曰子癎, 亦曰兒暈, 甚則角弓反張. 宜用羚羊角湯, 輕者, 四物湯方見血門, 加葛根ㆍ牧丹皮ㆍ秦芃ㆍ細辛ㆍ防風ㆍ竹瀝. 《入門》
EP	羚羊角湯
SS	羚羊角(鎊)ㆍ獨活ㆍ酸棗仁ㆍ五加皮 各一錢二分, 防風ㆍ薏苡仁ㆍ當歸ㆍ川芎ㆍ茯神ㆍ杏仁 各七分, 木香ㆍ甘草 各五分. 右剉作一貼, 薑三, 水煎服. 《正傳》
DD	子煩
ZZ	姙婦心煩躁悶, 謂之子煩, 多於受胎後四五月間, 相火用事, 或値天令君火大行, 暑熱之時, 俱能發煩躁, 或胎動不安. 宜用竹葉湯ㆍ竹瀝湯. 《入門》
EP	竹葉湯
SS	白茯苓 二錢, 麥門冬ㆍ黃芩 各一錢半, 防風 一錢. 右剉作一貼, 入靑竹葉七片, 水煎服, 日二. 《回春》
EP	竹瀝湯
SS	赤茯苓 一兩剉. 右以水一升半煎至半, 去滓, 和竹瀝一合服.
SS	又竹瀝細細飮之, 最妙. 《本草》
DD	子腫
ZZ	孕婦因胎中有水, 多於五六箇月, 以致遍身浮腫, 腹脹喘急, 或腹大異常, 高過心胸, 氣逆不安. 若不治, 必損其胎. 宜用鯉魚湯, 因常食鯉魚粥, 又茯苓湯ㆍ防己湯ㆍ全生白朮散, 亦佳.
ZZ	或頭面不腫, 兩脚微浮, 甚則自脚面腫至膝腿, 足指間有黃水出者, 謂之子氣, 亦曰脆脚. 平胃散方見五藏, 加赤茯苓ㆍ桑白皮, 煎服. 《入門》
EP	鯉魚湯
SS	治子腫. 白朮ㆍ赤茯苓 各二錢, 白芍藥ㆍ當歸 各一錢半, 橘紅 五分. 右剉作一貼, 先取鯉魚一箇, 修事如食法, 水煮取淸汁一盞半, 入藥及薑 七片, 煎至一盞, 空心溫服, 以水盡腫消爲度. 《良方》
EP	茯苓湯
SS	治子腫. 當歸ㆍ川芎ㆍ白芍藥ㆍ熟地黃ㆍ白朮ㆍ赤茯苓ㆍ澤瀉ㆍ條芩ㆍ梔子(炒)ㆍ麥門冬ㆍ厚朴ㆍ甘草 各七分. 右剉作一貼, 薑 五片, 水煎服. 《醫鑑》
EP	防己湯
SS	治同上. 桑白皮ㆍ赤茯苓ㆍ紫蘇葉 各二錢, 防己 一錢半, 木香 五分. 右剉作一貼, 入薑 五片, 水煎服. 《綱目》
EP	全生白朮散
SS	治同上. 白朮 一兩, 生薑皮ㆍ大腹皮ㆍ陳皮ㆍ茯苓皮ㆍ桑白皮 各五錢. 右爲末, 每二錢, 米飮調下. 《正傳》
EP	一方
SS	治子腫. 山梔子仁炒爲末, 每一錢, 米飮調服, 不拘時. 《正傳》
SS	桑白皮 五錢, 赤小豆 三合, 水煎服, 治子氣. 《入門》
DD	子淋
ZZ	姙婦熱積膀胱, 或胎氣壅滿, 小便淋澁作痛, 名曰子淋, 又謂之子滿. 宜澤瀉湯ㆍ安榮散ㆍ地膚子湯ㆍ葵子茯苓散ㆍ忘憂散, 或芎歸湯方見下, 加木通ㆍ麥門冬ㆍ人參ㆍ燈心ㆍ甘草. 臨月, 加滑石, 煎服. 《入門》
ZZ	轉胞一證, 胎婦稟受弱者, 憂悶多者, 性急躁者, 食味厚者, 大率有之. 因思胞爲胎所壓, 轉在一邊, 胞系了戾不通耳. 胎若擧起, 懸在中央, 胞系得疏, 則水道自行. 宜用參朮飮, 空心煎飮, 隨以指探吐, 候氣定, 又與又吐, 小便立通, 歷試皆效. 《丹心》
ZZ	姙婦胞轉不得尿, 腎氣丸方見虛勞主之. 卽八味丸《仲景》
EP	澤瀉湯
SS	治子淋. 澤瀉ㆍ桑白皮ㆍ赤茯苓ㆍ枳殼ㆍ檳榔ㆍ木通 各一錢半. 右剉作一貼, 入薑 五片, 空心煎服. 《正傳》
EP	安榮散
SS	治同上. 人參ㆍ川芎ㆍ麥門冬ㆍ木通ㆍ滑石ㆍ當歸ㆍ燈心ㆍ甘草 各一錢. 右剉作一貼, 水煎, 空心服. 《得效》
EP	地膚子湯
SS	治同上. 地膚子ㆍ車前子 各一錢半, 知母ㆍ黃芩ㆍ枳殼ㆍ赤茯苓ㆍ白芍藥 各一錢, 升麻ㆍ通草ㆍ甘草 各七分. 右剉作一貼, 水煎服. 《正傳》
EP	葵子茯苓散
SS	治孕婦小便不利. 冬葵子ㆍ赤茯苓 各等分. 右爲末, 每二錢, 米飮調下. 《仲景》
EP	忘憂散
SS	治子淋. 琥珀爲末, 每半錢, 取萱草根一握, 煎湯調下. 《正傳》
EP	參朮飮
SS	治孕婦轉胞尿閉. 四物湯方見血門材 各一錢, 加人參ㆍ白朮ㆍ半夏ㆍ陳皮 各一錢, 甘草 五分. 右剉作一貼, 入薑三, 水煎, 飮後探吐之, 又與又吐, 小便立通, 神效. 《丹心》
EP	一方
SS	治轉胞尿閉. 葱白細切, 和鹽炒熱, 熨臍下, 立通. 《入門》
EP	一法
SS	治轉胞尿閉脹急. 令産婆, 香油塗手, 自産門入, 托起其胎, 則尿出如注, 脹急卽解. 《丹心》
SS	又法, 將孕婦倒竪起, 則尿自出, 亦妙. 《丹心》
DD	子嗽
ZZ	姙娠外感風寒, 久嗽不止, 謂之子嗽. 宜紫菀湯ㆍ百合散ㆍ馬兜鈴散ㆍ天門冬飮. 《諸方》
EP	紫菀湯
SS	治姙娠咳嗽胎不安. 紫菀ㆍ天門冬 各二錢, 桔梗 一錢半, 杏仁ㆍ桑白皮ㆍ甘草 各一錢. 右剉作一貼, 入竹茹雞子大, 水煎去滓, 入蜜半匙, 再一沸, 溫服. 《綱目》
EP	百合散
SS	治子嗽. 百合ㆍ紫菀茸ㆍ貝母ㆍ白芍藥ㆍ前胡ㆍ赤茯苓ㆍ桔梗 各一錢, 甘草 五分. 右剉作一貼, 入薑五, 水煎服. 《得效》
EP	馬兜鈴散
SS	治子嗽氣壅喘急. 陳皮ㆍ大腹皮ㆍ桑白皮ㆍ紫蘇葉 各一錢二分, 馬兜鈴ㆍ桔梗ㆍ人參ㆍ貝母ㆍ五味子ㆍ甘草 各七分半. 右剉作一貼, 入薑 三片, 水煎服. 《良方》
EP	天門冬飮
SS	治子嗽. 天門冬ㆍ紫菀茸ㆍ知母ㆍ桑白皮 各一錢半, 五味子ㆍ桔梗 各一錢. 右剉作一貼, 水煎服. 《正傳》
EP	一方
SS	治子嗽. 貝母(去心麩炒黃爲末), 以砂糖屑拌和, 作丸櫻桃大, 常用含化, 神效. 《得效》
DD	子痢
ZZ	姙娠下痢赤白, 腹中㽲痛, 裏急後重, 名曰子痢. 宜當歸芍藥湯ㆍ白朮湯ㆍ雞黃散ㆍ鴨子煎.
ZZ	姙娠泄瀉, 宜用訶朮散ㆍ大寧散.
EP	當歸芍藥湯
SS	治子痢. 白芍藥ㆍ白朮 各一錢半, 當歸ㆍ白茯苓ㆍ澤瀉ㆍ條芩 各一錢, 木香ㆍ檳榔ㆍ黃連ㆍ甘草 各七分. 右剉作一貼, 水煎服.
SS	白痢腹痛, 去芩連, 加乾薑. 《正傳》
EP	白朮湯
SS	治孕婦下痢膿血. 白朮ㆍ當歸ㆍ黃芩 各三錢. 右剉作一貼, 水煎服. 《正傳》
EP	雞黃散
SS	治子痢. 烏雞卵一箇, 傾出淸留黃, 黃丹一錢, 入雞子殼內, 攪勻, 厚紙糊口, 鹽泥固濟, 火煆, 硏爲末. 右每取二錢, 米飮調下, 一服愈者是男, 二服愈者是女. 《本事》
EP	鴨子煎
SS	治同上. 生薑, 年少者百錢, 年老者二百錢, 搗取自然汁, 鴨子一箇打破, 入薑汁內, 攪勻. 右同煎至八分, 入蒲黃三錢, 再煎五七沸, 空心溫服, 立效. 《本事》
EP	訶朮散
SS	治姙娠泄瀉, 由食生冷, 當風涼所致. 訶子皮ㆍ白朮 各一錢半, 陳皮ㆍ良薑ㆍ木香ㆍ白芍藥(酒炒)ㆍ肉豆蔲(煨)ㆍ甘草(灸) 各一錢. 右剉作一貼, 薑五, 水煎服. 《正傳》
EP	大寧散
SS	治姙娠下痢赤白, 或泄瀉, 腹痛垂死者. 黑豆 三十五粒, 罌粟殼 二兩(半生半炒), 甘草 二兩(半生半炒). 右爲麤末, 都作一貼, 入薑 三片, 同煎, 空心服, 神效. 《綱目》
DD	子瘧
ZZ	姙婦患瘧, 寒熱往來, 謂之子瘧. 宜醒脾飮子ㆍ露薑飮方見瘧門ㆍ驅邪湯ㆍ濟生石膏湯.
EP	醒脾飮子
SS	治子瘧, 寒瘧. 厚朴ㆍ草豆蔲(硏) 各五錢, 乾薑 三分, 甘草 二分. 右剉作一貼, 入薑五棗二, 同煎, 空心服. 《入門》
EP	驅邪湯
SS	治姙娠感冷, 發瘧. 良薑ㆍ白朮ㆍ草果ㆍ橘紅ㆍ藿香ㆍ縮砂ㆍ白茯苓 各一錢, 甘草 五分. 右剉作一貼, 入薑 五片, 棗 二枚, 水煎服. 《丹心》
EP	濟生石膏湯
SS	治姙娠熱瘧, 渴飮無度. 石膏 二錢, 生地黃 一錢半, 黃芩ㆍ麥門冬ㆍ人參ㆍ知母ㆍ乾葛 各一錢, 甘草 五分. 右剉作一貼, 入烏梅一箇, 同煎服. 《丹心》
DD	子懸
ZZ	姙婦胎氣不和, 逆上心胸, 脹滿疼痛, 謂之子懸. 宜用紫蘇飮, 葱白湯. 《本事》
EP	紫蘇飮
SS	治子懸, 及臨産驚惶, 氣結難産, 最妙. 紫蘇葉 二錢半, 人參ㆍ大腹皮ㆍ川芎ㆍ陳皮ㆍ白芍葉ㆍ當歸 各一錢, 甘草 五分. 右剉作一貼, 入薑 四片, 葱白 三莖, 水煎服. 《良方》
EP	葱白湯
SS	治子懸. 葱白二十莖卽二握. 右以水一升半, 於銀石器內煮至半, 取汁頓服, 食葱盡, 卽愈. 《良方》
DD	感寒
ZZ	孕婦傷寒, 産前安胎, 産後補血爲主. 治法, 無犯胃氣及上二焦, 爲三禁, 謂不可汗, 不可下, 不可利小便也. 但當和解, 小柴胡湯主之方見寒門. 一名三禁湯. 《保命》
ZZ	姙婦感冒風寒, 頭痛煩熱, 宜芎蘇散ㆍ黃龍湯ㆍ保安白朮散ㆍ葱白湯.
ZZ	孕婦熱病, 發黑癍, 用梔子大靑湯.
ZZ	熱病護胎方, 取浮萍ㆍ朴硝ㆍ大黃ㆍ蛤粉ㆍ藍根等分爲末, 貼臍上, 安胎極妙. 《得效》
EP	芎蘇散
SS	川芎ㆍ紫蘇葉ㆍ白芍藥ㆍ白朮ㆍ麥門冬ㆍ陳皮ㆍ乾葛 各一錢, 甘草 五分. 右剉作一貼, 入薑五, 葱白 三莖, 水煎服. 《濟生》
EP	黃龍湯
SS	治孕婦感寒, 寒熱如瘧. 柴胡 四錢, 黃芩ㆍ人參ㆍ甘草 各一錢. 右剉作一貼, 水煎溫服. 《得效》
EP	保安白朮散
SS	治孕婦傷寒, 安胎. 白朮ㆍ黃芩 各等分剉, 新瓦上同炒香. 右爲末, 每三錢, 薑三棗一煎水調下. 或同煎服, 亦可最妙. 《寶鑑》
EP	葱白湯
SS	姙娠傷寒, 當發散, 宜用此. 葱白 十莖, 生薑(切) 二兩. 右剉, 水煎, 連服取汗. 《活人》
EP	梔子大靑湯
SS	治姙婦熱病發癍. 黃芩ㆍ升麻ㆍ梔子 各二錢, 大靑ㆍ杏仁 各五分. 右剉作一貼, 葱白 三莖, 同煎服. 《綱目》
DD	孕婦不語
ZZ	內經曰, 人有重身, 九月而瘖, 此爲何病. 岐伯對曰, 胞之絡脈絶也. 胞絡者, 繫於腎, 少陰之脈貫腎, 繫舌本, 故不能言. 無治也, 當十月復. 註曰, 分娩則自能言, 勿藥可也.
ZZ	孕婦瘖瘂不能言, 四物湯方見血門, 加大黃ㆍ芒硝 各一錢, 水煎去滓, 入蜜少許, 沈冷, 時時呷服, 心火下降, 肺金自淸, 則能言矣. 《入門》
DD	兒在腹中哭
ZZ	兒在腹中哭者, 母臍帶上疙瘩, 乃兒口中含者, 因姙母登高取物, 脫出兒口, 以此作聲也. 令姙母曲腰向地拾物, 使兒復得含入口中, 則其聲卽止. 《正傳》
ZZ	一方, 黃連濃煎汁, 令母呷服, 亦止. 《得效》
ZZ	又方, 多年空屋下鼠穴中土一塊, 令姙婦噙之, 卽止. 《丹心》
DD	孕婦腹中鍾鳴
ZZ	孕婦腹中作鍾鳴, 取多年空屋下鼠穴中土爲末, 酒服, 或乾噙之, 卽止. 《入門》


CC	産後諸證
ZZ	有兒枕腹痛ㆍ血暈ㆍ血崩ㆍ衄血ㆍ喘嗽ㆍ咳逆ㆍ産後不語ㆍ産後見鬼譫妄ㆍ産後發熱ㆍ産後乳懸證ㆍ下乳汁ㆍ産後陰脫ㆍ産後鬱冒ㆍ産後風痓ㆍ産後頭痛ㆍ産後心腹腰脇痛ㆍ産後嘔逆ㆍ産後淋瀝遺尿ㆍ産後泄痢ㆍ産後秘結ㆍ産後浮腫.
DD	兒枕痛
ZZ	胎側有成形塊, 爲兒枕, 子欲生時, 枕破血下. 若敗血不下, 則成塊作痛不可忍, 乃血瘕也. 宜用失笑散ㆍ紫金丸ㆍ三聖散ㆍ黑龍丹方見上ㆍ花蘂石散方見諸傷ㆍ起枕散ㆍ立效散. 《良方》
ZZ	芎歸湯, 加三稜ㆍ蓬朮ㆍ玄胡索ㆍ牧丹皮ㆍ桃仁ㆍ紅花, 煎服, 卽效. 《良方》
EP	失笑散
SS	治産後兒枕, 臍腹痛欲死, 百藥不效. 五靈脂ㆍ蒲黃(炒) 各等分. 右爲末, 每二錢, 和醋熬成膏, 入水一盞, 煎至七分, 熱服, 立效. 《局方》
EP	紫金丸
SS	治同上. 右以失笑散末, 和醋熬膏, 丸如櫻桃大, 每二丸, 童便溫酒各半盞, 調服. 《良方》
EP	三聖散
SS	治産後兒枕痛不可忍. 當歸 一兩, 玄胡索ㆍ桂心 各半兩. 右爲末, 每二錢, 童便或熱酒調下. 《正傳》
SS	一名玄胡索散. 《得效》
EP	起枕散
SS	治兒枕痛極苦. 當歸ㆍ白芍藥 各二錢, 川芎 一錢半, 白芷ㆍ桂心ㆍ蒲黃ㆍ牧丹皮ㆍ玄胡索ㆍ五靈脂ㆍ沒藥 各七分. 右剉作一貼, 水煎, 入好醋, 空心服. 《醫鑑》
EP	立效散
SS	治兒枕痛. 五靈脂炒爲末, 每二錢, 溫酒調下. 《良方》
EP	一方
SS	治兒枕痛, 百藥不效. 螃蟹 一箇燒存性硏爲末, 空心, 溫酒一盞調服, 立止. 生男用尖臍蟹, 生女用團臍蟹.
SS	一方, 螃蟹爛搗, 和酒服. 《種杏》
SS	又方, 眞蒲黃 二錢, 白湯調下. 又大斧燒赤, 投酒中, 溫服. 《本草》
DD	血暈
ZZ	産後血暈, 由氣血暴虛, 血隨氣上, 迷亂心神. 故眼前生花, 甚者悶絶口噤, 神昏氣冷. 宜用淸魂散. 《良方》
ZZ	産後血暈有二. 有下血多而暈者, 但昏悶煩亂而已, 當補血. 宜用芎歸湯方見下. 有下血少而暈者, 乃惡露上搶於心, 心下滿急, 神昏口噤, 絶不知人, 當破血行血. 宜奪命散ㆍ花蘂石散方見諸傷. 《良方》
ZZ	産後血暈, 宜用四味湯ㆍ荊芥散ㆍ醋墨法. 《諸方》
EP	淸魂散
SS	治産後血暈. 荊芥穗 五錢, 川芎 二錢半, 人參ㆍ澤蘭葉 各一錢二分半, 甘草 一錢. 右爲末, 以溫酒熱湯各半盞, 調二錢, 灌之下咽, 卽甦. 《良方》
EP	奪命散
SS	治血暈譫妄. 沒藥ㆍ血竭 各等分. 右爲末, 每二錢, 以童便好酒各半盞, 煎數沸, 調服, 神效.
SS	一名血竭散. 《丹心》
EP	四味湯
SS	治産後血暈. 當歸ㆍ玄胡索ㆍ血竭ㆍ沒藥 各一錢. 右麤末, 童便煎服. 《丹心》
SS	或細末, 每二錢, 童便調下, 名曰四味散. 《入門》
EP	荊芥散
SS	治血暈如神. 荊芥穗, 搗爲末, 每二錢, 童便一盞調, 熱服. 口噤, 斡開灌之. 《湯液》
EP	醋墨法
SS	防血暈. 墨半錠燒赤, 投醋中, 硏細, 每五分, 淡醋湯調下, 卽效. 《良方》
EP	一方
SS	醋破血暈. 取美淸醋, 熱煎, 稍稍含之, 卽愈. 又以醋噀其面, 醒來, 與醋細呷之. 又炭火沃醋, 常聞其氣. 《良方》
SS	又乾漆, 或舊漆器, 燒烟熏鼻, 卽醒. 《良方》
SS	又韭菜細切, 盛甁中, 以熱醋沃之, 向産婦面, 熏其氣, 卽醒. 《良方》
SS	産婦房中, 常得醋氣爲佳. 酸益血故也. 《本草》
SS	又治血暈悶絶, 紅花一兩, 酒煎服, 卽甦. 《本草》
EP	又方
SS	治産後忽昏悶, 不省人事者, 暴虛故也. 生雞卵三枚, 呑之. 若未醒, 童便一升, 飮之. 又不醒, 竹瀝服五合, 日三五次, 卽甦. 因以半夏末, 或皂角末, 吹鼻中, 令嚔. 《良方》
DD	血崩
ZZ	産後血崩不止, 是謂重傷, 宜大劑芎歸湯方見下, 加芍藥煎服, 救之. 若小腹滿痛, 是肝藏已壞, 爲難治. 《得效》
ZZ	産後血崩不止, 四物湯方見血門, 加蒲黃ㆍ生地黃汁ㆍ阿膠ㆍ薊根ㆍ陳艾ㆍ白芷煎服. 《雲岐》
ZZ	産時, 下血過多危急, 宜用濟危上丹. 《得效》
ZZ	小産後, 下血不止, 宜用補氣養血湯.
ZZ	血崩, 宜五灰散ㆍ十灰丸方幷見血門.
EP	濟危上丹
SS	治産時下血過多, 虛極生風, 脣靑肉冷, 汗出目瞑, 命在須臾, 切不可用正風藥, 亟投此. 乳香ㆍ硫黃ㆍ五靈脂ㆍ太陰玄精石ㆍ陳皮ㆍ桑寄生ㆍ阿膠ㆍ卷柏 各等分. 右將前四石藥硏, 微火炒, 再硏細, 方入後四藥爲末, 以生地黃汁, 和丸梧子大, 溫酒下二三十丸. 《得效》
EP	補氣養血湯
SS	治小産後下血不止. 人參ㆍ黃芪ㆍ當歸ㆍ白朮ㆍ白芍藥(酒炒)ㆍ艾葉ㆍ阿膠ㆍ川芎ㆍ靑皮ㆍ香附子(炒)ㆍ縮砂(硏)ㆍ甘草(灸) 各一錢. 右剉作一貼, 水煎服. 《回春》
EP	一方
SS	治産後血崩. 取木耳, 及一斤或半斤者, 燒存性爲末, 入麝香末 一錢, 煨枳殼末 二錢. 右和勻, 每取一錢, 以烏梅煎湯調下, 卽止. 《丹心》
DD	衄血
ZZ	産後口鼻黑色起, 及鼻衄者, 名曰胃絶肺敗. 此證不可治. 急用荊芥散方見上, 及禳法. 《良方》
ZZ	産後氣血散亂, 入於諸經, 不得還元, 故口鼻黑色起, 及變鼻衄, 名曰胃絶肺敗. 宜用犀角地黃湯, 救之方見血門. 《入門》
EP	禳法
SS	急取緋線一條, 幷産母頂心髮兩條, 緊繫産母手中指節, 卽止. 《良方》
DD	喘嗽
ZZ	産後喘, 極危, 多死也. 《産寶》
ZZ	産後喉中氣急喘促者, 因所下過多, 榮血暴竭, 衛氣無主, 獨聚肺中, 故令喘. 此名孤陽絶陰, 爲難治, 宜用大劑芎歸湯ㆍ小參蘇飮. 《綱目》
ZZ	産後喘急, 命在須臾, 宜用奪命散方見上, 童便好酒各半盞, 調和熱服, 惡血卽下, 喘自定. 或用獨參湯亦可方見氣門. 《入門》 或人參ㆍ茯苓, 水煎服.
ZZ	産後咳嗽, 多是瘀血入肺, 二母散. 感冒, 宜旋覆花湯. 《入門》
EP	二母散
SS	治産後, 惡露流入肺經, 咳嗽. 知母ㆍ貝母ㆍ白茯苓ㆍ人參 各一錢, 桃仁ㆍ杏仁 各二錢. 右剉作一貼, 水煎服. 《聖惠》
EP	小參蘇飮
SS	治産後敗血入肺, 面黑發喘欲死者. 蘇木二兩剉, 水二椀煎至一椀, 調人參細末二錢, 服之. 《雲岐》
EP	旋覆花湯
SS	治産後感冒風寒, 咳喘痰盛. 旋覆花ㆍ赤芍藥ㆍ荊芥穗ㆍ半夏麴ㆍ五味子ㆍ麻黃ㆍ赤茯苓ㆍ杏仁ㆍ前胡ㆍ甘草 各一錢. 右剉作一貼, 入薑三棗二, 水煎服. 《三因》
DD	咳逆
ZZ	産後咳逆不止欲死, 肉桂 五錢剉, 薑汁 三合, 右同煎, 溫服二合, 以手灸火, 摩背上令熱, 時塗藥汁, 盡爲妙. 《良方》
ZZ	一方, 煎壁鏡窠 三五箇, 取汁熱呷, 卽差. 《良方》
DD	産後不語
ZZ	由敗血干心, 心氣閉塞, 故舌强不語, 宜七珍散ㆍ四味散方見上.
ZZ	痰熱迷心, 不語者, 宜孤鳳散.
ZZ	産後失聲, 言不出者, 宜茯苓補心湯方見血門. 《入門》
EP	七珍散
SS	治産後不語. 人參ㆍ生地黃ㆍ石菖蒲ㆍ川芎 各二錢, 細辛ㆍ防風ㆍ辰砂 各一錢, 右爲末, 每一錢, 薄荷湯調服.
SS	加甘草一錢, 名曰八珍散. 《産寶》
EP	孤鳳散
SS	治産後閉目不語. 白礬爲細末, 每取一錢, 熱水調下, 不以時. 《産寶》
DD	産後見鬼譫妄
ZZ	産後見鬼, 言語顚倒, 此由敗血干心也. 蘇合香元一錢, 童便調服, 卽醒. 小調經散亦佳方見下, 加龍腦少許服之.
ZZ	瘀血迷心, 言語譫妄昏暈, 宜八物湯方見虛勞, 去芍藥, 加琥珀ㆍ柏子仁ㆍ遠志ㆍ朱砂ㆍ金ㆍ銀, 煎服. 交感地黃煎元, 亦妙. 《入門》
ZZ	産後昏冒不省, 瞑目無所知, 盖因血暴亡, 心神無所養故也. 甚則循衣摸空, 錯語失神, 宜生地芩連湯方見血門ㆍ全生活血湯方見胞門ㆍ寧神膏ㆍ茯苓散ㆍ柏子仁散. 《諸方》
EP	交感地黃煎元
SS	治産後眼見黑花, 發狂如見鬼狀, 或中風角弓反張, 或下血如豚肝狀, 臍腹㽲痛結爲癥瘕. 生地黃 二斤(洗搗, 以布裂汁留滓) 生薑 二斤(洗搗, 以布裂汁留滓, 以生薑汁炒地黃滓, 以地黃汁炒生薑滓, 各至乾燥爲末爲度), 蒲黃炒 四兩, 當歸ㆍ玄胡索ㆍ琥珀 各一兩. 右爲末, 蜜丸彈子大, 當歸酒化下一丸. 《局方》
EP	寧神膏
SS	治産後亡血, 心神昏悶, 言語失常, 不得睡臥. 酸棗仁(炒)ㆍ人參ㆍ赤茯苓 各一兩, 琥珀 七錢半, 朱砂ㆍ乳香 各五錢. 右爲末, 燈心大棗煎湯調下一錢, 或蜜丸彈子大, 薄荷湯化下一丸. 《入門》
EP	茯苓散
SS	治産後心虛, 怔忡不定, 言語錯亂. 人參ㆍ當歸ㆍ山藥ㆍ甘草 各一錢半, 遠志ㆍ茯神ㆍ桂心ㆍ麥門冬 各七分半. 右剉作一貼, 入薑三棗二, 水煎服. 《正傳》
EP	柏子仁散
SS	治産後譫言妄語, 皆心血虧欠, 心神不守所致. 柏子仁ㆍ遠志ㆍ人參ㆍ桑寄生ㆍ防風ㆍ琥珀ㆍ當歸ㆍ熟地黃ㆍ甘草 各等分. 右剉, 每五錢, 先以白羊心一枚, 煮汁取二盞, 乃入藥煎至一盞, 去渣溫服. 《正傳》
DD	産後發熱
ZZ	産後血虛, 熱入血室, 以致發熱煩躁, 晝輕夜重, 或譫語如見鬼, 或往來寒熱, 宜用柴胡四物湯ㆍ凉血地黃湯ㆍ牛黃膏. 《保命》
ZZ	産後發熱有五. 有去血過多者, 脈必虛大無力, 腹內無痛, 宜芎歸調血飮.
ZZ	有惡露不盡者, 必大小腹有塊作痛, 宜黑神散.
ZZ	有傷飮食者, 當消導.
ZZ	有感風寒者, 當發散.
ZZ	有蒸乳者, 乳必脹痛, 但捏去乳汁, 自愈. 《醫鑑》
ZZ	産後, 因傷寒熱病, 熱入血室, 或有瘀血, 宜柴胡破瘀湯, 或柴胡地黃湯.
ZZ	産後發熱, 因風寒, 則宜用柴胡防歸湯ㆍ竹葉防風湯.
ZZ	産後熱渴, 宜熟地黃湯ㆍ人參當歸散. 《入門》
ZZ	大小産, 熱入血室, 小柴胡, 加五靈脂, 佐以黃連ㆍ赤茯苓, 淸心凉血, 卽效. 《直指》
EP	柴胡四物湯
SS	治産後發熱, 及熱入血室. 柴胡ㆍ生地黃 各二錢, 川芎ㆍ赤芍藥ㆍ當歸ㆍ黃芩 各一錢, 人參ㆍ半夏ㆍ甘草 各五分. 右剉作一貼, 入薑 三片, 水煎服.
SS	一名三元湯. 《保命》
EP	凉血地黃湯
SS	治産後發熱. 生地黃 三錢, 赤芍藥ㆍ當歸ㆍ川芎 各一錢半. 右剉作一貼, 水煎服. 《袖珍》
EP	牛黃膏
SS	治産後熱入血室. 朱砂ㆍ鬱金 各三錢, 牛黃 二錢半, 牧丹皮 二錢, 甘草 一錢, 龍腦 五分. 右爲末, 蜜丸皂子大. 每一丸, 井水化下. 《玉機》
EP	芎歸調血飮
SS	治産後去血過多, 以致發熱, 心煩, 腹痛, 頭暈眼花, 或口噤神昏. 當歸ㆍ川芎ㆍ白朮ㆍ白茯苓ㆍ熟地黃ㆍ陳皮ㆍ便香附ㆍ烏藥ㆍ乾薑ㆍ益母草ㆍ牧丹皮ㆍ甘草 各七分半. 右剉作一貼, 入薑五棗二, 煎服. 《醫鑑》
EP	黑神散
SS	治産母惡露不下, 以致發熱煩躁. 當歸ㆍ熟地黃ㆍ白芍藥(酒炒)ㆍ肉桂ㆍ甘草(灸) 各五錢, 沈香ㆍ棕櫚灰ㆍ蒲黃ㆍ沒藥 各二錢半, 乳香 一錢半, 赤芍藥 一錢, 血竭 五分. 右爲末, 每二錢, 好溫酒調下. 《醫鑑》
EP	柴胡破瘀湯
SS	治産後因傷寒熱病, 熱入血室, 或惡露不下者. 柴胡ㆍ黃芩ㆍ半夏ㆍ甘草ㆍ赤芍藥ㆍ當歸ㆍ生地黃 各一錢, 桃仁ㆍ五靈脂 各五分. 右剉作一貼, 水煎服. 《入門》
EP	柴胡地黃湯
SS	治産後熱入血室, 寒熱, 譫妄如見鬼. 柴胡ㆍ生地黃 各二錢, 人參ㆍ半夏ㆍ黃芩 各一錢, 甘草 五分. 右剉作一貼, 入薑三棗二, 水煎服. 《得效》
EP	柴胡防歸湯
SS	治産後發熱, 不因亡血ㆍ蓄血ㆍ傷食ㆍ蒸乳四證, 外果係風寒表證, 則用此. 當歸 三錢, 川芎 一錢半, 柴胡ㆍ人參 各一錢, 半夏ㆍ陳皮ㆍ防風 各八分, 甘草 五分. 右剉作一貼, 入薑 三片, 棗 二枚, 水煎服. 《入門》
EP	竹葉防風湯
SS	治産後傷風, 頭痛發熱. 靑竹葉 二十四片, 防風ㆍ人參ㆍ桂枝ㆍ桔梗ㆍ前胡ㆍ陳皮ㆍ赤茯苓 各一錢. 右剉作一貼, 入薑三棗二, 水煎服. 《入門》
EP	熟地黃湯
SS	治産後虛渴. 天花粉 二錢, 人參ㆍ麥門冬 各一錢半, 熟地黃 一錢, 甘草 五分. 右剉作一貼, 入糯米百粒, 薑三棗二, 水煎服. 《得效》
EP	人參當歸散
SS	治産後亡血, 生內熱煩渴. 當歸ㆍ熟地黃ㆍ白芍藥ㆍ人參ㆍ麥門冬 各一錢, 桂皮 五分. 右剉作一貼, 先以粳米一合, 靑竹葉十片, 水二盞煎至一盞, 去米葉, 乃入前藥及薑三棗二, 再煎服. 《入門》
EP	一方
SS	治産後發熱煩渴, 生藕汁飮一升. 合生地黃汁, 尤妙. 《本草》
SS	又竹瀝, 飮一盃, 甚妙. 《丹心》
SS	婦人月經水, 飮之, 最妙. 《俗方》
DD	産後乳懸證
ZZ	詳見乳部.
DD	下乳汁
ZZ	産後乳汁不行, 有二. 有氣血盛, 而壅閉不行者, 有氣血弱, 而枯涸不行者. 壅閉, 則宜用漏蘆散, 枯涸則, 宜用通乳湯二方幷見乳部ㆍ猪蹄粥. 《良方》
ZZ	産後乳脈不行, 身體壯熱, 宜用玉露散. 《良方》
ZZ	下乳汁治法, 當參考乳部, 用之.
EP	玉露散
SS	凉膈, 壓乳, 下乳汁. 桔梗ㆍ川芎ㆍ白芷 各二錢, 赤芍藥 一錢半, 人參ㆍ赤茯苓ㆍ甘草 各一錢, 當歸 五分. 右剉作一貼, 水煎服. 《良方》
EP	猪蹄粥
SS	治乳無汁. 猪蹄四隻, 治如食法. 右水二斗煮取一斗, 去蹄, 入土瓜根ㆍ通草ㆍ漏蘆各三兩剉, 煮取六升, 去滓, 入葱豉及小米, 煮作稀粥, 食之. 《本草》
EP	一方
SS	下乳汁立效. 萵苣子ㆍ糯米 各一合. 右細硏, 水一椀攪勻, 入甘草末一錢煎, 頻頻呷服, 妙. 《雲岐》
SS	又, 麥門冬末 二錢, 酒磨犀角汁 一盞, 調服. 又赤小豆煮汁, 飮. 又鯉魚羹, 食之. 《本草》
EP	又方
SS	治乳無汁. 野猪脂每取一匙, 和一盞溫酒服, 日三, 乳卽下且多, 可供五兒. 臘月脂尤佳. 《本草》
SS	毋酒煮服, 良. 《俗方》
DD	産後陰脫
ZZ	産後陰門脫出, 盖努力太過所致. 若脫肛狀, 逼迫腫痛, 淸水續續, 小便淋露, 宜用當歸黃芪飮, 外用硫黃ㆍ烏賊骨 各五錢, 五倍子 二錢半, 爲末, 付患處, 卽效. 《丹心》
ZZ	産後生腸不收, 八物湯方見虛勞, 加防風ㆍ升麻, 須用酒炒黃芪爲君, 煎服. 外以樗根白皮 五錢, 荊芥ㆍ升麻ㆍ藿香 各二錢煎湯, 熏洗患處, 卽入. 又枳殼二兩煎湯, 溫浸, 良久自入. 《丹心》
ZZ	産後陰戶突出, 四物湯方見血門, 加龍骨無則用五倍子, 連用二貼, 外以香油和湯, 洗患處, 且取如聖膏方見上, 貼頂上. 《入門》
ZZ	産後陰戶兩傍腫痛, 手足不能舒伸, 用四季葱, 入乳香末, 同搗成餠, 安於陰戶兩傍, 良久卽愈. 《入門》
ZZ	子宮大痛不可忍, 五倍子ㆍ白礬 等分, 煎湯熏洗. 又爲末糝之. 《入門》
ZZ	産後玉門不斂, 宜用硫黃湯.
ZZ	一法, 香油五斤, 煎熱盛盆, 坐其中一食頃, 以皂角末, 吹鼻作嚔, 卽收. 《丹心》
ZZ	又, 取大紙撚蘸油, 點火吹滅, 以烟熏産母鼻, 卽上. 《良方》
EP	當歸黃芪飮
SS	治産後陰脫. 黃芪(酒炒) 三錢, 人參ㆍ當歸ㆍ升麻 各二錢, 甘草 一錢. 右剉作一貼, 水煎服, 日三. 《丹心》
EP	硫黃湯
SS	治産後玉門不斂. 硫黃 四兩, 吳茱萸ㆍ兎絲子 各一兩半, 蛇床子 一兩. 右硏, 每五錢, 水一椀, 煎湯乘溫, 頻熏洗患處, 自斂. 《正傳》
DD	陰脫治驗
ZZ	一婦人, 産後陰戶中下一物, 如合鉢狀, 有二岐, 此子宮也. 必氣血弱而下墜, 遂用升麻ㆍ當歸ㆍ黃芪 大料二貼與之, 半日已收. 但乾破一片如掌大, 落在席上, 其婦恐腸破, 哭泣. 予思之, 此非腸胃, 乃糟粕也. 肌肉破尙可補完. 若氣血充盛, 必可生滿, 用補中益氣湯方見內傷, 去柴胡, 連進二三大劑, 一響而收, 後以四物湯, 加人參, 百餘貼連服, 三年後復生子. 《丹心》
EP	又法
SS	臨産驚動, 用力太過, 以致肓膜有傷, 陰戶中垂出肉線一條, 長三四尺, 牽引心腹痛不可忍, 以手微動則痛苦欲絶, 先服失笑散方見上數貼. 仍用生薑三斤, 淨洗不去皮搗爛, 淸油二斤, 拌勻炒熟, 以油乾爲度. 却用熟絹五尺, 摺作數層, 令婦人輕輕盛起肉線, 使之屈曲作一團, 納在水道口, 却用絹袋兜裹油薑, 令稍溫, 付在肉線上熏之. 覺薑冷, 又用熨斗火熨之, 如薑氣已盡, 又用新者如此. 熏熨一日一夜, 其肉線已縮一半, 再用前法, 越兩日, 肉線盡入腹中, 其病全安. 却再服失笑散ㆍ芎歸湯調理. 不可切斷肉線, 卽不可治矣. 《得效》
DD	鬱冒
ZZ	婦人經水適下, 而發其汗, 則鬱冒不知人, 何也. 師曰, 經水下, 故爲裏虛, 而發其汗, 則表亦虛. 此爲表裏俱虛, 故令鬱冒也. 《脈經》
ZZ	産後亡血, 昏冒不省, 移時方悟, 名曰鬱冒, 亦名血厥, 宜用倉公散, 㗜鼻令嚔, 內服白薇湯二方幷見救急門.
ZZ	婦人産後亡血, 昏冒不省, 瞑目無所知, 盖因血暴亡, 心神無所養故也. 瞑目合眼之病, 悉屬於陰, 亡血補血, 又何疑焉. 全生活血湯主之方見胞門. 《東垣》
DD	産後風痓
ZZ	凡産後發熱, 若舌蹇脣急, 手指微動, 便急作風痓, 療之, 宜歸荊湯ㆍ獨活酒. 《直指》
ZZ	産後中風, 名曰蓐風. 口噤牙緊, 手足瘈瘲欲死, 宜愈風散ㆍ歸荊湯. 如口噤反張涎潮者, 爲痓, 宜交加散ㆍ豆淋酒ㆍ紫湯. 《入門》
ZZ	産後痓, 血氣大虛, 不宜發表, 但用防風當歸散, 最妙. 《綱目》
ZZ	産後風病, 宜用血風湯. 《丹心》
ZZ	産後痓, 因虛遇風挾痰而作, 宜服人參竹瀝之類. 又竹瀝一升, 頻服, 大效. 《千金》
ZZ	産後中風, 必當大補氣血, 然後治痰, 切不可作中風治, 而用發表出汗之藥. 八物湯方見虛勞加減用之, 爲可. 《丹心》
ZZ	産後汗多, 風入成痓者, 難治. 《入門》
EP	歸荊湯
SS	治産後風痓. 荊芥穗(微炒)ㆍ當歸身尾 各等分. 右爲末, 每三錢, 豆淋酒調下. 《入門》
EP	獨活酒
SS	治産後風痓. 獨活ㆍ白鮮皮 各五錢. 右剉, 酒二升煎取一升, 分二服. 《本草》
EP	愈風散
SS	治産後中風. 荊芥穗略炒爲末, 每三錢, 豆淋酒調下. 《得效》
SS	一名擧卿古拜散. 《産寶》
EP	交加散
SS	治産後痓. 生地黃 一斤, 生薑 十二兩, 各搗自然汁, 以生地黃汁炒生薑滓, 以生薑汁炒生地黃滓, 合焙乾, 爲末, 每三錢, 溫酒調服. 《入門》
EP	豆淋酒
SS	治産後風. 黑豆一升炒熟乘熱, 投三升淸酒中, 密封, 隨量飮之. 《本草》
EP	紫湯
SS	治同上. 黑豆二合炒香熟, 以酒一盞, 煮取七分, 去豆, 空心頓服. 《良方》
EP	防風當歸散
SS	治産後痓. 防風ㆍ當歸ㆍ川芎ㆍ熟地黃 各二錢半. 右剉作一貼, 水煎服. 《海藏》
EP	血風湯
SS	治産後諸風, 攣急或痿弱. 川芎ㆍ當歸ㆍ熟地黃ㆍ白朮ㆍ白茯苓 各一兩, 白芍藥ㆍ秦芃ㆍ羌活ㆍ白芷 各七錢, 防風 五錢. 右以一半爲細末, 溫酒調下二錢, 以一半爲末, 蜜丸梧子大, 溫酒呑下五七十丸. 《丹心》
DD	産後頭痛
ZZ	凡産後發熱, 身痛頭疼, 不可便作感冒治之. 此等多是血虛, 或敗血作梗, 宜玉露散方見上, 或四物湯, 加柴胡, 煎服. 《良方》
ZZ	産後頭痛, 宜用一奇散卽芎歸湯也, 加荊芥穗二錢, 煎服, 必效. 《雲岐》
ZZ	一婦, 産後, 患頭痛與心痛互作, 苦極欲死, 用黑龍丹方見上三丸下, 如蝗蟲子惡物三升許, 卽愈. 《良方》
DD	産後心腹腰脇痛
ZZ	産後心腹疼痛, 全是瘀血, 宜八味黑神散ㆍ四味散方見上ㆍ失笑散方見上. 《入門》
ZZ	産後惡露斷絶, 腰腹重痛, 宜桃仁湯ㆍ桃桂當歸丸. 《良方》
ZZ	産後胸腹脇腰痛, 此惡血爲患, 四物湯, 倍芎歸, 加鬼箭羽ㆍ紅花ㆍ玄胡索 各一錢, 煎水, 調沒藥散服之, 卽效. 《保命》
ZZ	産後左脇痛, 宜養血佐肝丸, 右脇痛, 宜推氣養血丸. 《醫鑑》
ZZ	冬月解産, 臍下痛, 宜羊肉湯. 《仲景》
ZZ	産後血瘕, 痛無定處, 童尿 三升, 生地黃汁ㆍ生藕汁 各一升, 生薑汁 二升. 右先煎三味, 約三分減二分, 乃下薑汁, 慢火煎, 如稀餳, 每取一合, 溫酒調服. 《良方》
EP	八味黑神散
SS	治産後惡露不盡, 心胸臍腹撮痛, 及血迷血暈. 蒲黃ㆍ赤芍藥ㆍ乾薑ㆍ肉桂ㆍ當歸ㆍ熟地黃ㆍ甘草 各一兩, 黑豆 四兩(炒). 右爲末, 每二錢, 童便溫酒調下. 《局方》
SS	本方, 加百草霜五錢, 又名烏金散. 《得效》
EP	桃仁湯
SS	治産後惡露方行, 忽然斷絶, 腰腹重痛, 或流注腿股作痛. 桃仁ㆍ蘇木ㆍ生地黃 各五錢, 蝱蟲ㆍ水蛭(幷炒) 各三十枚. 右爲麤末, 每三錢, 水一盞煎至六分, 去滓溫服. 惡血下, 卽止. 如有大痛處, 必作癰疽, 宜取五香連翹湯方見癰疽, 去大黃, 水煎, 入竹瀝, 服之. 《良方》
EP	桃桂當歸丸
SS	治産後惡露方行, 忽然斷絶, 驟作寒熱, 臍腹百脈皆痛, 狀如錐刺. 桂心ㆍ赤芍藥 各五錢, 當歸ㆍ桃仁ㆍ沒藥 各二錢半, 蝱蟲ㆍ水蛭(幷炒) 各三十枚. 右爲末, 醋麪糊和丸豌豆大, 醋湯下三十丸. 《良方》
EP	沒藥散
SS	治産後血瘀作痛. 沒藥 三錢, 蝱蟲(炒) 二錢, 水蛭(炒) 一錢, 麝香 一字. 右爲末, 每取二錢服之. 《保命》
EP	養血佐肝丸
SS	治産後左脇脹悶一塊痛, 臥不着席. 香附(醋炒) 二兩, 當歸ㆍ川芎ㆍ白芍藥(酒炒)ㆍ陳皮ㆍ半夏(油炒)ㆍ白朮(炒)ㆍ靑皮(油炒)ㆍ神麴(炒)ㆍ蘿葍子(炒)ㆍ牧丹皮ㆍ紅花ㆍ白茯苓 各一兩, 柴胡(酒炒)ㆍ桃仁(炒) 各八錢, 草龍膽(酒洗) 六錢, 三稜ㆍ蓬朮(幷醋炒) 各五錢. 右爲末, 酒糊和丸梧子大, 空心白湯下百丸. 《醫鑑》
EP	推氣養血丸
SS	治産後右脇膨脹有塊, 如竪弦一條, 着冷便疼. 便香附 二兩, 當歸ㆍ川芎ㆍ白芍藥(酒炒)ㆍ白朮(土炒)ㆍ靑皮(油炒)ㆍ陳皮ㆍ枳實ㆍ烏藥ㆍ厚朴ㆍ神麴ㆍ乾薑(炒黑)ㆍ白芥子(炒) 各一兩, 三稜ㆍ蓬朮(幷醋炒) 各八錢, 麥芽(炒)ㆍ肉桂 各六錢, 木香 三錢. 右爲末, 醋糊和丸梧子大, 空心, 以米飮呑下百丸. 《醫鑑》
EP	羊肉湯
SS	冬月解産, 寒氣入産門, 臍下脹痛, 手不可近, 此寒疝也. 羊肉 四兩, 當歸ㆍ陳皮 各二兩, 生薑 一兩. 右剉, 水三椀, 酒一盞, 煎至一椀, 去滓, 分二次, 溫服. 《正傳》
DD	産後嘔逆
ZZ	産後腹脹滿悶, 嘔吐不定, 此由敗血入脾胃, 故不能飮食也. 宜用抵聖湯ㆍ香靈丸. 《正傳》
EP	抵聖湯
SS	治産後嘔逆惡心, 不能飮食. 赤芍藥ㆍ半夏ㆍ澤蘭葉ㆍ人參ㆍ陳皮 各一錢半, 甘草 五分. 右剉作一貼, 入薑 七片, 水煎服. 《濟生》
SS	一名拒勝湯. 《正傳》
EP	香靈丸
SS	治産後嘔不止. 丁香ㆍ辰砂(另硏) 各六分, 五靈脂 一錢. 右硏勻, 用狗膽或猪膽, 和丸芡實大, 以生薑, 陳皮煎湯, 磨化一丸, 服之. 《本事》
DD	産後淋瀝遺尿
ZZ	婦人産理不順致傷, 遺尿無時, 宜用參朮膏. 《丹心》
ZZ	産後淋, 宜用茅根湯. 《三因》
ZZ	産後遺尿, 宜桑螵蛸散ㆍ黃芪芍藥湯. 《三因》
EP	參朮膏
SS	治産後脬損成淋. 人參 二錢半, 白朮 二錢, 黃芪 一錢半, 陳皮ㆍ桃仁ㆍ白茯苓 各一錢, 甘草 五分. 右剉作一貼, 水煎猪羊脬, 後入藥, 再煎去滓, 溫服空心.
SS	一産婦, 因收生者不謹損破尿脬, 而致淋瀝不禁, 遂爲廢疾. 因思肌肉在外而破, 尙可補完, 診其脈虛甚. 試與峻補, 服參朮膏, 至一月而安. 盖血氣驟長, 其脬自完, 恐稍遲亦難成功. 《丹心》
EP	茅根湯
SS	治産後淋. 白茅根 四兩, 白茯苓 二兩, 瞿麥ㆍ葵子ㆍ人參 各一兩, 蒲黃ㆍ桃膠ㆍ滑石ㆍ甘草 各五錢, 紫貝 五箇, 石首魚頭中石 十六箇. 右爲末, 每二錢, 木通湯調下, 或爲麤末, 三錢, 燈心同煎服, 亦可. 《三因》
EP	桑螵蛸散
SS	治産後淋數及遺尿. 桑螵蛸 十五箇(炒), 鹿茸(酥灸)ㆍ黃芪 各一兩半, 牡蠣粉ㆍ人參ㆍ赤石脂ㆍ厚朴 各一兩. 右爲末, 空心, 以米飮調下二錢. 《雲岐》
SS	又, 桑螵蛸酒炒爲末, 薑湯調下二錢, 亦效. 《綱目》
EP	黃芪芍藥湯
SS	治産後遺尿不禁. 黃芪ㆍ當歸尾ㆍ白芍藥 各一錢半, 白朮 一錢, 人參ㆍ陳皮 各五分, 甘草(灸) 三分. 右剉作一貼, 水煎, 空心服. 《三因》
DD	産後泄痢
ZZ	産後泄瀉, 宜的奇散.
ZZ	産後月內痢, 宜鴨子煎方見上, 又四物湯, 加桃仁ㆍ黃連ㆍ木香主之. 《入門》
ZZ	當歸芍藥散, 亦可方見通治.
EP	的奇散
SS	治産後泄瀉, 惡露不行, 此餘血滲入大腸, 爲瀉下靑黑色物, 是驗. 大荊芥穗, 於盞內然火, 燒存性, 不得犯油火, 入麝香少許, 硏爲末, 每取一錢, 沸湯一二呷調服, 神效. 《得效》
DD	産後大便秘結
ZZ	産後有三種疾. 鬱冒則多汗, 汗多則大便難. 盖新産, 血虛多汗出, 致胃燥亡津液, 故大便秘結. 宜蘇麻粥方見大便, 及滋腸五仁丸. 《正傳》
ZZ	産後大便不通, 膨滿氣急, 難以坐臥, 取麥糵末, 酒調下一合, 神效. 《丹心》
EP	滋腸五仁丸
SS	治産後陰血虛耗, 大便閉澁. 橘紅末 四兩, 杏仁ㆍ桃仁 各一兩, 柏子仁 五錢, 松子仁 二錢半, 郁李仁 一錢. 右各另硏爲膏, 合橘紅末, 蜜丸梧子大, 米飮下五六十丸. 《正傳》
DD	産後浮腫
ZZ	産後浮腫, 此由敗血循經, 流入四肢故也. 血行腫消, 卽愈. 或敗血停蓄, 血化爲水而浮腫, 宜大調經散ㆍ小調經散ㆍ正脾散. 《良方》
ZZ	産後浮腫, 必大補氣血爲主, 四君子湯方見氣門, 加蒼朮, 煎服, 忌峻利之劑, 或用五味白朮散.
ZZ	産後風腫水腫, 宜用澤蘭散. 《丹心》
EP	大調經散
SS	治産後腫滿喘急尿澁. 黑豆(炒) 一兩, 茯神 五錢, 琥珀 一錢. 右爲末, 烏豆紫蘇葉煎湯, 調下二錢. 《良方》
EP	小調經散
SS	治産後浮腫. 當歸 一兩, 桂心ㆍ赤芍藥 各五錢, 沒藥ㆍ琥珀ㆍ甘草 各二錢, 細辛ㆍ麝香 各一錢. 右爲末, 每一錢, 溫酒入薑汁調服. 《良方》
EP	正脾散
SS	治産後通身浮腫. 蓬朮(炮)ㆍ便香附子ㆍ陳皮ㆍ茴香ㆍ甘草(灸) 各等分. 右爲末, 每二錢, 燈心木通煎湯調下. 《正傳》
EP	五味白朮散
SS	治産後腫, 宜補中導水行氣. 白朮 三錢, 陳皮 一錢半, 木通ㆍ川芎ㆍ赤茯苓 各一錢. 右剉作一貼, 入水煎, 呑下與點丸方見火門二十五丸. 《丹心》
EP	澤蘭散
SS	治産後風腫水腫. 澤蘭ㆍ防己 各等分. 右爲末, 每二錢, 溫酒, 或醋湯調下. 《丹心》


CC	産後脈法
ZZ	婦人産後之脈, 洪實不調者死, 沈微附骨不絶者生.
ZZ	診婦人新産脈, 沈小者生, 實大堅强急者死. 《脈經》
ZZ	新産之脈緩滑吉, 實大弦急死來侵. 又云, 沈細附骨不絶生. 《脈訣》


CC	産後治法
ZZ	産後, 當大補氣血爲先, 宜用補虛湯, 雖有雜證, 以末治之.
ZZ	又云, 胎前毋滯, 産後毋虛. 産後切不可發表. 又不可用芍藥, 以性味酸寒, 能伐生發之氣故也. 《丹心》
ZZ	産後必先逐瘀, 補虛爲主, 瘀消然後, 方可行補. 如不逐瘀, 遽服參芪之屬, 或致瘀血攻心, 卽危. 《入門》
ZZ	産後用補虛湯, 如發熱, 輕則加茯苓淡滲之, 重則加乾薑. 或問, 大熱用乾薑, 何也. 曰, 此非有餘之邪, 乃陰虛生內熱耳. 盖乾薑能入肺分, 利肺氣, 又能入肝經, 引衆藥生血, 然必與補陰藥同用之. 此造化之妙, 非天下之至神, 其能與於此哉. 《丹心》
ZZ	大抵産病, 天行則用增損柴胡卽小柴胡湯也, 雜病則用加減四物卽四物湯也. 四物加減法, 春倍川芎, 夏倍芍藥, 秋倍地黃, 冬倍當歸. 《綱目》
DP	補虛湯
SS	人參ㆍ白朮 各一錢半, 當歸ㆍ川芎ㆍ黃芪ㆍ陳皮 各一錢, 甘草 七分. 右剉作一貼, 入薑 三片, 水煎服. 熱輕倍加茯苓, 熱重加酒芩. 熱甚, 加乾薑炒黑, 引諸藥入肝經, 生血. 《入門》


CC	産後虛勞
ZZ	産後未滿月, 不宜多用七情, 勞倦行動, 或作鍼工, 恣食生冷粘硬之物, 及犯觸風寒, 當時未覺, 厥後卽成蓐勞. 凡産後滿百日, 乃可交合, 不爾至死虛羸, 百病滋長, 愼之. 《良方》
ZZ	産後勞傷過度, 名曰蓐勞, 其證虛羸, 乍起乍臥, 飮食不消, 時有咳嗽, 頭目昏痛, 發渴盜汗, 寒熱如瘧. 十全大補湯方見虛勞, 去川芎, 加續斷ㆍ牛膝ㆍ鱉甲ㆍ桑寄生ㆍ桃仁, 爲麤末. 先將猪腎一對, 薑 一片, 棗 三枚, 水三盞煎至一盞半, 入前藥末三錢, 及葱白 三寸, 烏梅 一箇, 荊芥 五穗, 再煎至七分, 去滓, 空心溫服. 《入門》
ZZ	産後蓐勞, 宜用當歸羊肉湯ㆍ當歸建中湯方見虛勞ㆍ增損四物湯ㆍ人參鱉甲散ㆍ熟乾地黃散. 《諸方》
DP	當歸羊肉湯
SS	治蓐勞. 肥羊肉 四兩, 當歸ㆍ川芎ㆍ黃芪 各一兩二錢半, 生薑 一兩半. 右剉, 水九盞煎至三盞, 分三服. 《良方》
SS	一方, 無羊肉, 代以猪內腎一雙. 《入門》
DP	增損四物湯
SS	治産後亡血, 榮衛虛損, 乍寒乍熱. 四物湯, 去熟地黃, 加人參ㆍ乾薑ㆍ甘草等分, 煎服. 《濟生》
DP	人參鱉甲散
SS	治産後蓐勞. 黃芪ㆍ鱉甲 各一錢二分半, 牛膝 一錢, 人參ㆍ桂心ㆍ桑寄生ㆍ當歸ㆍ白茯苓ㆍ白芍藥ㆍ桃仁ㆍ熟地黃ㆍ麥門冬ㆍ甘草 各七分半, 續斷 五分. 右剉作一貼, 空心, 水煎服. 《得效》
DP	熟乾地黃散
SS	治産後氣血未復而有房事, 勞損下血, 頭目沈重. 熟地黃 一錢半, 當歸ㆍ蟹爪(微炒)ㆍ鹿角膠珠ㆍ男子裩布(燒存性) 各一錢, 伏龍肝 七分半, 蒲黃(炒)ㆍ白茯苓ㆍ白芍藥 各五分, 桂心ㆍ甘草 各二分半. 右剉作一貼, 入靑竹茹 一錢, 水煎服. 《正傳》


CC	過月不産
ZZ	姙娠之婦, 有按月行經, 而胎自長者, 有三五箇月間, 其血大下, 而胎不墮者, 或及期而分娩, 或逾月而始産, 其理何歟. 曰, 其按月行經, 而胎自長者, 名曰盛胎. 盖其婦, 氣血充盛, 養胎之外, 其血尤有餘故也. 其有數月胎, 而血大下者, 謂之漏胎. 盖因事觸動經脈, 故血下而未傷於子宮故也. 雖然孕中失血, 胎雖不墮, 其氣亦虧, 多致逾月不産. 予曾見有十二三月, 或十七八月, 或二十四五箇月生者, 往往有之, 俱是氣血不足, 胚胎難長故爾. 凡十月之後未産者, 當服大補氣血之藥, 以培養之, 庶分娩之無虞也. 《正傳》
ZZ	過月不産, 用八物湯方見虛勞, 加黃芪ㆍ鹿角膠珠, 煎服, 峻補之. 《正傳》
ZZ	又方, 四物湯方見血門, 加香附ㆍ桃仁ㆍ枳殼ㆍ縮砂ㆍ紫蘇葉, 水煎服, 卽産. 《良方》


CC	姙娠通治
ZZ	宜用芎歸湯ㆍ四物湯方見血門ㆍ保安丸ㆍ當歸芍藥散ㆍ益母丸方見上ㆍ益母膏.
DP	芎歸湯
SS	治産前産後諸疾, 及血暈不省, 橫生逆産, 死胎不下, 血崩不止. 臨月服之, 則縮胎易産, 産後服之, 則惡血自下. 川芎ㆍ當歸 各五錢. 右剉作一貼, 水煎服, 日二三次.
SS	又治半産去血多, 産後去血多, 崩中去血多, 金瘡去血多, 拔牙齒去血多, 及一切去血過多, 眩暈悶絶, 不省人事者, 連進數服, 卽甦. 《得效》
SS	當歸六錢, 川芎四錢, 名佛手散方見上.
DP	保安丸
SS	治産前産後諸疾. 生乾地黃(另爲末)ㆍ馬鳴退(灸)卽蠶退紙 各一兩, 赤茯苓ㆍ牧丹皮ㆍ白芍藥 各七錢半, 川芎ㆍ細辛ㆍ人參ㆍ肉桂ㆍ當歸ㆍ牛膝ㆍ白芷ㆍ木香ㆍ藁本ㆍ麻黃ㆍ澤蘭葉ㆍ附子(炮)ㆍ甘草(灸)ㆍ寒水石(煆)ㆍ防風ㆍ桔梗ㆍ蟬退 各五錢, 石茱萸ㆍ沈香 各二錢半. 右爲末, 蜜丸彈子大, 酒下一丸. 《御院》
DP	當歸芍藥散
SS	治姙娠心腹痛及泄痢, 産前産後通用. 白芍藥 二錢半, 川芎ㆍ澤瀉 各一錢半, 當歸ㆍ赤茯苓ㆍ白朮 各七分半. 右剉作一貼, 水煎服, 或爲細末, 溫酒調下二錢. 《局方》
DP	益母丸
SS	一名濟陰丹. 治産前産後一切諸病, 及難産橫逆, 能行血養血, 安胎順氣, 又能活血行氣, 有補陰之妙, 故命名益母方見上. 《丹心》
DP	益母膏
SS	一名返魂丹. 通治姙娠諸病, 及催生神效. 又治橫生逆産, 及死胎不出, 胞衣不下. 益母草(重午日, 不犯鐵器, 採取) 洗淨搗取汁, 銀石器熬成膏. 右每取一大匙, 溫酒或白湯化下. 《丹心》


CC	斷産
ZZ	婦人産育艱難, 或一歲一産, 可以此少間之. 四物湯, 加芸薹子一撮煎, 於經行後, 空心服. 《得效》
ZZ	母有宿疾, 終不可保胎者, 牛膝 四分, 瞿麥ㆍ桂心ㆍ蟹爪 各二分爲末, 空心, 溫酒調服, 以下之, 免害其母. 《入門》
ZZ	姙婦因疾病, 胎不能安, 可下之, 法麴 四兩, 水二大盞, 煎取一盞, 去滓, 分三服, 卽下. 《良方》
ZZ	又方, 麥芽ㆍ神麴 各半升, 和水煎服之, 卽下, 神效. 《良方》
ZZ	又方, 附子 二枚爲末, 醋調, 塗母右足, 去之, 大良. 《良方》
ZZ	斷子法, 用白麪麴一升, 好酒五升, 打作糊, 煮至二升半, 以絹濾去渣, 作三服, 候月經將來日, 晩下吃一服, 次日五更吃一服, 天明吃一服, 月經卽行, 終身絶子. 《丹心》
ZZ	又方, 故蠶紙方圓一尺, 燒存性爲末, 酒飮調服, 終身不復懷孕. 《良方》
ZZ	又方, 油煎水銀, 空心服, 如棗核大一丸, 永斷, 不損人. 《良方》


CC	寡婦師尼之病, 異乎妻妾
ZZ	宋褚澄療師尼寡婦, 別製方, 盖有謂也. 此二種寡居, 獨陰無陽, 慾心萌而多不遂, 是以陰陽交爭, 乍寒乍熱, 全類溫瘧, 久則爲勞. 史記倉公傳, 載濟北王侍人韓女, 病腰背痛, 寒熱. 衆醫多以爲寒熱, 倉公曰, 病得之欲男子不可得也. 何以知之. 診得其脈, 肝脈弦出寸口, 是以知之. 盖男子以精爲主, 婦人以血爲主, 男子精盛以思室, 婦人血盛以懷胎. 如厥陰脈弦出寸口, 又上魚際, 則陰盛可知. 故知褚氏之言有謂矣. 《寶鑑》
ZZ	寡婦師尼, 鬱抑成病, 其證, 惡風體倦, 乍寒乍熱, 面赤心煩, 或時自汗, 肝脈弦長而出寸口, 宜柴胡抑肝湯ㆍ芙蓉散ㆍ抑陰地黃丸ㆍ䴬麴丸方見積聚
ZZ	每日上午, 神思昏憒, 怕見明處, 惡聞人聲, 至午後方可, 頭昏腹痛驚惕, 稍涉勞動與月經來時, 其證尤劇, 此不得遂志之故也. 宜淸神養榮, 以四物湯, 加人參ㆍ茯神ㆍ陳皮ㆍ柴胡ㆍ羌活ㆍ香附子ㆍ甘草, 煎服.
ZZ	或有與鬼交通者, 由神不守舍, 或時獨笑或泣, 脈遲伏, 或如雀啄, 顔色不變者, 宜茯神黃芪湯. 《入門》
DP	柴胡抑肝湯
SS	治寡居獨陰無陽, 慾心萌而多不遂, 以致寒熱類瘧. 柴胡 二錢, 靑皮 一錢半, 赤芍藥ㆍ牧丹皮 各一錢, 地骨皮ㆍ香附子ㆍ梔子ㆍ蒼朮 各七分, 川芎ㆍ神麴(炒) 各五分, 生地黃ㆍ連翹 各三分, 甘草 二分. 右剉作一貼, 水煎服. 《入門》
DP	芙蓉散
SS	治男無室女無夫, 思慾動火, 以致胸痛自汗, 頰赤脈亂. 用芙蓉葉, 有花帶花, 有子帶子, 採一朶, 搗爛和井水, 濾去渣, 服之, 卽效. 《入門》
DP	抑陰地黃丸
SS	治寡婦勞證. 生乾地黃 二兩, 赤芍藥 一兩, 柴胡ㆍ黃芩ㆍ秦芃 各五錢. 右爲末, 蜜丸梧子大, 烏梅湯下三五十丸. 《入門》
DP	茯神黃芪湯
SS	茯神ㆍ羌活ㆍ蔓荊子ㆍ防風ㆍ薏苡仁ㆍ黃芪ㆍ五味子ㆍ麥門冬ㆍ石菖蒲ㆍ黃芩 各一錢, 甘草 五分. 右剉作一貼, 水煎服. 《入門》


CC	藏燥證
ZZ	婦人藏燥, 悲傷欲哭, 象如神靈所作, 數欠伸, 甘麥大棗湯主之. 《仲景》
ZZ	有自哭自笑者, 紅棗燒存性, 米飮調服. 《入門》
DP	甘麥大棗湯
SS	甘草 一兩, 小麥 三合, 大棗 七枚. 右剉作一貼, 水二升煎至一升, 溫服. 産前産後, 皆可用. 《仲景》
DD	治驗
ZZ	鄕里有一婦人, 數欠, 無故悲泣不止, 或謂之有祟, 祈禳請禱, 皆不應. 予急治甘麥大棗湯, 服三貼而愈. 《本事》


CC	臨産預備藥物
ZZ	芎歸湯, 四物湯, 催生丹, 香桂散, 紫蘇飮, 花蘂石散, 失笑散, 奪命散, 三退散, 益母丸, 返魂丹, 如神散, 凉血地黃湯, 黑龍丹, 霹靂丹, 催生如聖散, 犀角地黃湯, 如聖膏, 生葱, 生薑, 萆麻子, 海馬, 石燕子, 猪脂, 香油, 益母草, 白蜜, 阿膠, 雞卵, 淸酒, 米醋, 竹瀝, 紅花, 荊芥, 蒲黃, 陳艾, 生地黃, 滑石, 麝香, 朱砂, 皂莢, 鼺鼠皮.


CC	婦人雜病
ZZ	婦人者, 衆陰之所集, 常與濕居, 十五以上, 陰氣浮溢, 百想經心, 內傷五藏, 外損姿容, 月水去留, 前後交牙交牙, 瘀血停凝, 中道斷絶, 其中傷墮, 不可具論. 所以婦人別立方者, 以其氣血不調, 胎姙産生崩傷之異故也. 婦人之病, 與男子, 十倍難療, 以其嗜慾多於丈夫, 感病倍於男子, 加以疾妬憂恚慈戀愛憎, 深着堅牢, 情不自抑, 所以爲病根深也. 《聖惠》
ZZ	七癥八瘕, 九種心痛, 十二帶下, 共三十六病, 雖有名數, 莫詳證狀, 推原其理, 無非血病. 《得效》
ZZ	婦人氣盛於血, 所以無子, 且變生諸證, 頭暈膈滿, 宜抑氣散ㆍ異香四神散. 《入門》
ZZ	婦人虛勞, 宜用滋陰百補丸ㆍ人參荊芥散ㆍ逍遙散ㆍ加味逍遙散ㆍ滋血湯ㆍ滋陰地黃丸ㆍ茯神湯ㆍ三合湯.
ZZ	身有血線, 宜橘歸丸.
ZZ	百病通治, 宜神仙聚寶丹ㆍ濟陰丹方見上ㆍ益母丸ㆍ益母膏方幷見上.
ZZ	茯苓補心湯, 治虛勞熱嗽無汗方見血門, 滋陰至寶湯, 治虛勞熱嗽有汗. 《回春》
DP	抑氣散
SS	香附子 四兩, 陳皮 二兩, 茯神ㆍ甘草 各一兩. 右爲末, 每二錢, 沸湯點服. 《入門》
DP	異香四神散
SS	香附子 四錢, 陳皮 三錢, 烏藥 二錢, 甘草 一錢. 右剉作一貼, 入薑 三片, 棗 二枚, 水煎服. 《濟陰》
DP	滋陰百補丸
SS	治氣血不足, 乍寒乍熱, 不思飮食, 尫羸無力. 四製香附末 八兩四製法詳見胞門, 益母草末 四兩, 當歸 三兩, 川芎ㆍ熟地黃ㆍ白朮 各二兩, 白芍藥 一兩半, 白茯苓ㆍ人參ㆍ玄胡索 各一兩, 甘草 五錢. 右爲末, 蜜丸梧子大, 或酒或醋湯或白湯, 下五七十丸. 《入門》
DP	人參荊芥散
SS	治血風體痛, 寒熱盜汗, 頰赤口乾, 痰嗽胸滿, 或月水不調, 臍腹㽱痛, 痃癖成塊. 人參ㆍ荊芥ㆍ生乾地黃ㆍ柴胡ㆍ鱉甲ㆍ酸棗仁(炒)ㆍ枳殼ㆍ羚羊角ㆍ白朮 各七分半, 桂心ㆍ川芎ㆍ當歸ㆍ防風ㆍ牧丹皮ㆍ赤芍藥ㆍ甘草 各五分. 右剉作一貼, 入薑 三片, 煎服. 《入門》
DP	逍遙散
SS	治月經不調, 及血虛, 五心煩熱, 寒熱如瘧. 白朮ㆍ白芍藥ㆍ白茯苓ㆍ柴胡ㆍ當歸ㆍ麥門冬 各一錢, 甘草ㆍ薄荷 各五分. 右剉作一貼, 入薑 三片, 水煎服. 《入門》
DP	加味逍遙散
SS	治血虛煩熱, 潮熱盜汗, 痰嗽似勞. 白芍藥ㆍ白朮 各一錢二分, 知母ㆍ地骨皮ㆍ當歸 各一錢, 白茯苓ㆍ麥門冬ㆍ生地黃 各八分, 梔子ㆍ黃柏 各五分, 桔梗ㆍ甘草 各三分. 右剉作一貼, 水煎服. 《入門》
DP	滋血湯
SS	治婦人心肺俱損, 血脈虛弱, 皮聚毛落, 或月水愆期. 當歸ㆍ白芍藥ㆍ山藥ㆍ黃芪ㆍ熟地黃 各一錢半, 人參ㆍ川芎ㆍ白茯苓 各七分半. 右剉作一貼, 水煎, 空心服. 《丹心》
DP	滋陰地黃丸
SS	治虛勞, 吐衄咳唾血, 發熱痰嗽, 盜汗心惴, 或經水不調不通. 熟地黃(薑汁浸焙) 四兩, 山茱萸ㆍ山藥ㆍ天門冬ㆍ麥門冬ㆍ生乾地黃(酒洗)ㆍ知母(酒炒)ㆍ貝母(炒)ㆍ當歸(酒洗)ㆍ香附米(童便浸炒) 各二兩, 白茯苓ㆍ牧丹皮ㆍ澤瀉 各一兩半. 右爲末, 蜜丸梧子大, 空心, 鹽湯呑下百丸. 《醫鑑》
DP	茯神湯
SS	治婦人風虛, 夢與鬼交, 妄有所見, 言語譫亂. 白茯神 一錢半, 白茯苓ㆍ人參ㆍ石菖蒲 各一錢, 赤芍藥 五分. 右剉作一貼, 水煎, 空心服. 《醫鑑》
DP	三合湯
SS	治婦人虛勞, 鍼灸不效者. 白朮ㆍ當歸ㆍ白芍藥ㆍ黃芪ㆍ白茯苓ㆍ熟地黃ㆍ川芎 各一錢, 柴胡ㆍ人參 各七分半, 黃芩ㆍ半夏ㆍ甘草 各五分半. 右剉作一貼, 入薑三棗二, 水煎服. 《保命》
SS	卽八物湯合小柴胡湯, 三方合劑也. 一名三分散. 《入門》
DP	橘歸丸
SS	治婦人肌膚手足, 俱有血線路. 此怒氣傷肝, 血失常經故也. 橘紅 四兩, 當歸 二兩. 右爲末, 蜜丸梧子大, 溫酒下五七十丸. 《入門》
DP	神仙聚寶丹
SS	治經候不調, 及血氣攻注, 腹脇疼痛, 積聚成塊, 及婦人諸疾. 琥珀ㆍ當歸 各一兩, 沒藥ㆍ乳香 各二錢半, 辰砂ㆍ木香ㆍ麝香 各一錢. 右爲末, 滴水爲丸, 每兩作十五丸, 每一丸, 溫酒磨下. 《局方》
DP	滋陰至寶湯
SS	治婦人諸虛百損, 五勞七傷, 經脈不調, 寒熱羸瘦. 當歸ㆍ白朮 各一錢, 白茯苓ㆍ陳皮ㆍ知母ㆍ貝母ㆍ便香附ㆍ地骨皮ㆍ麥門冬ㆍ白芍藥(酒炒) 各八分, 柴胡ㆍ薄荷ㆍ甘草 各五分. 右剉作一貼, 薑三, 水煎服. 《醫鑑》


CC	安産室
ZZ	姙娠八月, 便寫産圖一本, 貼掛産母房內北壁上, 隨月換圖, 不用入節之日, 只於朔日貼之. 《良方》
ZZ	又貼催生符ㆍ借地法.


CC	安産方位圖
PP	正月圖, 吉, 凶, 甲, 乙, 丙, 丁, 戊, 己, 庚, 辛, 壬, 癸, 子, 丑, 寅, 卯, 辰, 巳, 午, 未, 申, 酉, 戌, 亥, 東, 西, 南, 北, 乾, 坤, 艮, 巽, 狂虎, 安産室, 天狗, 咸池, 豊隆, 吳時, 軒轅, 大時, 招搖, 雷公, 運鬼, 力士, 藏胎衣, 白虎, 大夫, 天候
ZZ	産圖, 及催生符ㆍ借地法, 幷以朱書, 於産母房內北壁上, 先貼産圖, 次貼催生符, 次貼借地法, 讀呪借地法三遍而止.
ZZ	凡逐月安産, 藏胎衣, 幷向月德月空方位, 所有十三神殺, 幷須避忌. 若交得次月, 卽換次月産圖, 有人從入節日, 作産圖者, 非也. 假如正月十四日立春, 若姙婦十三日臥乳, 豈可作去年十二月用也. 必依每月朔日, 用之乃是. 若依節氣更換, 則天德月德所在差矣.
ZZ	凡産訖, 棄沷汚穢不淨之水, 幷隨藏衣之方所向, 不拘遠近棄之, 切忌閉肚方. 《良方》
ZZ	如正月, 月德在丙, 可安産室. 月空在壬, 可藏胎衣. 餘倣此. 《良方》


CC	安産藏胎衣吉方
ZZ	凡月德安産室, 月空藏衣爲準.
TT	##正月#二月#三月#四月#五月#六月#七月#八月#九月#十月#十一月#十二月{n}#天德#丁#坤#壬#辛#乾#甲#癸#艮#丙#乙#巽#庚{n}#月德#丙#甲#壬#庚#丙#甲#壬#庚#丙#甲#壬#庚{n}#月空#壬#庚#丙#甲#壬#庚#丙#甲#壬#庚#丙#甲{n}#生氣#子#丑#寅#卯#辰#巳#午#未#申#酉#戌#亥


CC	催生符
PP	
ZZ	右符, 以朱砂書之, 貼於房內北壁上, 遇坐草之時, 箚於鍼上, 就燈燒之, 不得飛揚, 溫水調服, 妙. 《良方》


CC	體玄子借地法
ZZ	呪曰, 東借十步, 西借十步, 南借十步, 北借十步, 上借十步, 下借十步, 壁房之中, 四十餘步, 安産借地, 恐有穢汚, 或有東海神王, 或有西海神王, 或有南海神王, 或有北海神王, 或有日遊將軍, 白虎夫人, 遠去十丈. 軒轅招搖, 擧高十丈. 天符地軸, 入地十丈. 令此地空閑. 産婦某氏, 安居無所妨碍, 無所畏忌, 諸神擁護, 百邪逐去, 急急如律令勑, 讀三遍. 《得效》


CC	月遊胎殺所在
ZZ	正月在房床. 二月在窓戶. 三月在門堂. 四月在竈. 五月在身床. 六月在床倉. 七月在碓磨. 八月在厠戶. 九月在門房. 十月在床房. 十一月在爐竈. 十二月在床房. 《局方》


CC	日遊胎殺所在
ZZ	甲己日在門. 乙庚日在碓磨礱. 丙辛日在井竈. 丁壬日在廚廨. 戊癸日在米倉. 子丑日在中堂. 寅卯辰酉日在竈. 巳午日在門. 未申日在籬下. 戌亥日在房.
ZZ	凡胎殺所在, 不宜修整, 雖隣家興動, 孕婦當避. 縱不墮胎, 令兒破形, 色靑, 體攣, 竅塞, 或至夭殞, 可不戒之. 《局方》


CC	房中日遊神所在
ZZ	癸巳ㆍ甲午ㆍ乙未ㆍ丙申ㆍ丁酉日, 在房內北.
ZZ	癸卯日, 在房內西.
ZZ	甲辰ㆍ乙巳ㆍ丙午ㆍ丁未日, 在房內東.
ZZ	六戊ㆍ六己日, 在房中.
ZZ	庚子ㆍ辛丑ㆍ壬寅日, 在房內南.
ZZ	凡遊神所在, 忌安床換帳, 致重物於床中, 必主傷産墮胎. 《局方》


CC	推婦人行年法
ZZ	逐一排行年吉凶于後, 按右件七神, 詳斷吉凶. 《局方》
TT	##宜臥方#宜着衣#生氣方#禍害方#絶命方#閉肚方#八莊方#反支月#懸尸方{n}#十三歲庚申#西南#黃衣#坤#离#巽#辛#甲#正七#辰戌{n}#十四歲己未#正南#赤衣#离#坤#兌#壬#癸#二八#卯酉{n}#十五歲戊午#正北#黑衣#坎#乾#艮#癸#壬#三九#寅申{n}#十六歲丁巳#正東#靑衣#震#艮#乾#甲#辛#四十#丑未{n}#十七歲丙辰#東北#黃衣#艮#震#坎#乙#庚#五十一#子午{n}#十八歲乙卯#西北#黑衣#乾#坎#震#丙#丁#六十二#巳亥{n}#十九歲甲寅#正西#白衣#兌#巽#离#丁#丙#正七#辰戌{n}#二十歲癸丑#東南#黃衣#巽#兌#坤#庚#乙#二八#卯酉{n}#二十一歲壬子#西南#黃衣#坤#离#巽#辛#甲#三九#寅申{n}#二十二歲辛亥#正南#赤衣#离#坤#兌#壬#癸#四十#丑未{n}#二十三歲庚戌#正北#黑衣#坎#乾#艮#癸#壬#五十一#子午{n}#二十四歲己酉#正東#靑衣#震#艮#乾#甲#辛#六十二#巳亥{n}#二十五歲戊申#東北#黃衣#艮#震#坎#乙#庚#正七#辰戌{n}#二十六歲丁未#西北#白衣#乾#坎#震#丙#丁#二八#卯酉{n}#二十七歲丙午#正西#白衣#兌#巽#离#丁#丙#三九#寅申{n}#二十八歲乙巳#東南#靑衣#巽#兌#坤#庚#甲#四十#丑未{n}#二十九歲甲辰#西南#黃衣#坤#离#巽#辛#乙#五十一#子午{n}#三十歲癸卯#正南#赤衣#离#坤#兌#壬#癸#六十二#巳亥{n}#三十一歲壬寅#正北#黑衣#坎#乾#艮#癸#壬#正七#辰戌{n}#三十二歲辛丑#正東#靑衣#震#艮#乾#甲#辛#二八#卯酉{n}#三十三歲庚子#東北#黃衣#艮#震#坎#乙#庚#三九#寅申{n}#三十四歲巳亥#西北#白衣#乾#坎#震#丙#丁#四十#丑未{n}#三十五歲戊戌#正西#白衣#兌#巽#离#丁#丙#五十一#子午{n}#三十六歲丁酉#東南#黃衣#巽#兌#坤#庚#乙#六十二#巳亥{n}#三十七歲丙申#西南#黃衣#坤#离#巽#辛#甲#正七#辰戌{n}#三十八歲乙未#正南#赤衣#离#坤#兌#壬#癸#二八#卯酉{n}#三十九歲甲午#正北#黑衣#坎#乾#艮#癸#壬#三九#寅申{n}#四十歲癸巳#正東#靑衣#震#艮#乾#甲#辛#四十#丑未{n}#四十一歲壬辰#東北#黃衣#艮#震#坎#乙#庚#五十一#子午{n}#四十二歲辛卯#西北#黃衣#乾#坎#震#丙#丁#六十二#巳亥{n}#四十三歲庚寅#正西#白衣#兌#巽#离#丁#丙#正七#辰戌{n}#四十四歲己丑#東南#黃衣#巽#兌#坤#庚#乙#二八#卯酉{n}#四十五歲戊子#西南#黃衣#坤#离#巽#辛#甲#三九#寅申{n}#四十六歲丁亥#正南#赤衣#离#坤#兌#壬#癸#四十#丑未{n}#四十七歲丙戌#正北#黑衣#坎#乾#艮#癸#壬#五十一#子午{n}#四十八歲乙酉#正東#靑衣#震#艮#乾#甲#辛#六十二#巳亥{n}#四十九歲甲申#東北#黃衣#艮#震#坎#乙#庚#正七#辰戌
DD	一, 生氣方
ZZ	産婦, 宜向之坐臥, 及床帳向之開門, 大吉. 《局方》
DD	二, 反支月
ZZ	遇此月卽鋪灰, 用牛皮或馬驢皮訖, 鋪草, 勿令惡血汚地, 吉. 《局方》
DD	三, 禍害月
ZZ	不得於其上産, 又不得向之大小便, 避之大吉. 《局方》
DD	四, 絶命方
ZZ	不得於其上産, 又不得向之大小便, 避之大吉. 《局方》
DD	五, 懸尸方
ZZ	遇此日, 産不得攀繩, 宜懸馬轡攀之, 大吉. 《局方》
DD	六, 閉肚方
ZZ	臨月及滿月, 幷不得向之大小便, 及棄不凈之水, 謹之, 吉. 《局方》
DD	七八㽵方
ZZ	産帳不得向之開門, 忌之, 大吉. 《局方》


CC	小兒初生救急
ZZ	凡十八條
DD	小兒
ZZ	初生, 氣欲絶不能啼, 必是難産, 或冒寒所致. 急以綿絮包, 置懷中, 勿斷臍帶. 且將胞衣置爐火中燒之, 仍作大紙撚, 蘸油點火, 於臍帶下熏之, 令火氣入腹, 更以熱醋湯, 盪洗臍帶, 須令氣回, 啼哭如常, 方可斷臍帶. 《三因》
DD	小兒
ZZ	初生, 面靑身冷口噤, 乃胎寒也. 用白殭蠶散, 急救之. 白殭蠶ㆍ木香ㆍ肉桂ㆍ陳皮ㆍ檳榔ㆍ甘草(灸) 各五分. 右剉, 水煎取汁, 以綿蘸, 入兒口中. 《入門》
DD	小兒
ZZ	初生, 有卽死者, 急看兒口中懸雍前顎上, 有泡如石榴子, 以指摘破出血, 以帛拭去, 髮灰摻之. 若惡血入口中, 卽死. 《入門》
DD	小兒
ZZ	初生, 忽患撮口, 不飮乳, 名日馬牙, 不治則百無一生. 便看兒齒齦上, 有小泡子, 如粟米狀, 急以鍼挑出血, 用墨磨薄荷汁, 斷母髮少許, 裹手指蘸墨, 遍口內擦之, 勿飮乳一時許, 卽差. 《入門》
ZZ	俗呼此泡爲齒糞, 以鍼或指爪搔破, 點生蜜, 亦效. 《俗方》
DD	小兒
ZZ	初生, 穀道無孔, 不得大便, 急用金玉簪尖, 看其的處, 刺穿作孔, 以蘇合香元少許作鋌, 納孔中, 或以油紙撚紝住, 不令再合. 《俗方》
DD	小兒
ZZ	初生, 不飮乳, 不小便, 大葱白一寸, 四破之, 以乳汁煎銀石器, 灌入口中, 立效. 《得效》
DD	小兒
ZZ	初生, 嘔吐不能飮乳, 乃穢惡入口. 用黃連ㆍ枳殼ㆍ赤茯苓, 等分爲末, 蜜丸梧子大, 乳汁調一丸, 灌入口中. 又木瓜生薑煎湯, 灌口中, 亦妙. 《入門》
DD	小兒
ZZ	初生, 大小便不通, 腹脹氣欲絶, 急令婦人, 以溫水漱口了, 吸咂兒前後心, 幷臍下手足心, 共七處, 每一處, 凡咂三五次, 漱口更咂, 取紅赤色爲度, 須臾自通, 不爾則死. 《三因》
ZZ	又葱白汁ㆍ乳汁, 各半調勻, 抹兒口中, 與乳吮下, 卽通. 《回春》
DD	小兒
ZZ	初生, 小便不通, 急用生地龍數條, 蜜少許, 同硏勻, 敷陰莖上, 內用蠶退紙燒灰, 入朱砂ㆍ龍腦ㆍ麝香 各少許, 麥門冬燈心煎湯調, 灌口中, 卽通. 《入門》
DD	小兒
ZZ	初生, 大便不通, 先以硬葱尖, 紝入肛門內, 如不下, 用朱砂丸. 朱砂水飛ㆍ南星(炮)ㆍ巴豆霜 各等分. 右爲末, 糊丸黍米大, 薄荷煎湯, 灌下二丸, 卽通. 《田氏方》
DD	小兒
ZZ	初生, 撮口不乳飮, 取牛黃二分半, 調竹瀝, 灌入口中, 妙.
ZZ	又方, 赤足蜈蚣一條, 去頭足, 灸焦硏如粉, 每五分, 以猪乳汁二合和勻, 分二次, 灌口中. 《得效》
DD	小兒
ZZ	初生, 口內白屑滿舌上, 不能吮乳, 謂之鵝口. 急以亂髮纏指頭, 蘸薄荷汁或井華水, 拭凈. 如不脫, 用雄黃 三錢, 鵬砂 二錢, 甘草 一錢, 龍腦 二分半, 爲末, 蜜水調塗, 或乾糝之, 妙. 《湯氏》
ZZ	又方, 鼠婦蟲, 取汁塗之, 又白楊樹枝, 燒取瀝塗之, 神效. 《正傳》
DD	小兒
ZZ	初生, 遍身無皮, 但是紅肉, 以白早米粉撲之, 候生皮, 乃止. 《入門》
DD	小兒
ZZ	初生, 遍身如魚泡如水晶, 碎則水流, 以密陁僧, 爲末摻之, 因服蘇合香元. 《入門》
DD	小兒
ZZ	初生, 鼻塞不通, 乳不得下, 取猪牙皂角ㆍ草烏 各等分, 右爲末, 葱涎調成膏, 貼顖門上.
ZZ	又天南星爲末, 薑汁調和, 貼顖門上. 《得效》
DD	小兒
ZZ	初生, 外腎縮入, 取硫黃ㆍ吳茱萸 各五錢, 爲末, 以大蒜汁調, 塗臍腹上, 仍以蛇床子燒烟, 微熏之, 妙. 《入門》
DD	小兒
ZZ	初生, 發驚, 乃胎驚也. 朱砂ㆍ雄黃 各等分. 右爲末, 取少許, 猪乳汁調, 抹口中, 卽效. 入麝香少許, 尤妙. 《丹心》
DD	小兒
ZZ	初生, 遍體發丹毒, 赤腫遊走, 若入腹入腎, 則必死. 名曰赤遊, 乃胎毒也. 宜以細鍼或砂鍼, 隨赤暈周匝, 刺出惡血, 最妙, 仍以芭蕉汁ㆍ蠐螬汁, 塗之.
ZZ	又, 赤小豆末, 和雞子白, 塗之.
ZZ	又, 地龍糞 二分, 焰硝 一分, 冷水調和, 塗之.
ZZ	又, 溝渠中小鰕, 搗爛付之. 《本草》


CC	單方
XX	凡五十二種.
DP	朱砂
SS	治産後敗血入心, 如見鬼祟. 朱砂一二錢, 乳汁三四匙, 調和, 納活地龍一條于藥, 袞轉, 取去地龍, 入好酒與乳汁, 和合, 七分盞, 重湯溫, 分二三服, 神效. 《良方》
DP	大斧
SS	治産後血瘕痛. 取斧燒赤, 淬酒中, 取酒飮. 如鐵杵或秤錘, 皆可燒赤淬酒飮之. 《本草》
DP	伏龍肝
SS	治橫逆産, 及子死腹中不出, 其母氣欲絶. 取伏龍肝一二錢, 以水調下, 其兒當頭戴土出, 甚妙.
SS	難産三日不下, 伏龍肝細末一錢, 酒調服. 《丹心》
DP	朴硝
SS	治死胎不下. 朴梢細硏半兩, 童便調服, 卽效. 焰硝亦可. 《丹心》
DP	石燕子
SS	主難産. 孕婦臨産, 兩手各把一枚, 立驗. 《本草》
DP	生地黃
SS	治姙娠胎漏, 血不止, 胞乾卽死. 取生地黃汁一升, 酒五合, 煮三五沸, 服二三次. 《本草》
DP	茺蔚
SS	卽益母草也. 主産前産後百病, 能行血養血. 採取莖葉, 搗取汁, 於銀石器熬成膏, 和酒服之, 最治難産, 及死胎胞衣不下. 或搗取汁一小盞, 和酒一合, 溫服. 《本草》
SS	天行不息, 所以生生而不窮, 茺蔚子, 活血行氣, 有補陰之功, 命名益母, 以其行中有補也. 故曰, 胎前無滯, 産後無虛. 《丹心》
DP	蒲黃
SS	治産後出血太多發渴. 眞蒲黃二錢, 白湯調下, 如渴甚, 井水調下. 《本草》
DP	當歸
SS	治婦人百病. 又治産後腹痛. 當歸末三錢, 水煎服, 名獨聖湯. 《良方》
SS	血刺痛, 用當歸, 乃和血之藥. 若血積刺痛, 宜用桃仁ㆍ紅花ㆍ當歸頭. 《丹心》
DP	芍藥
SS	主婦人諸疾, 幷産前後諸病. 又治血虛腹痛. 酒水煎服. 《本草》
DP	艾葉
SS	使婦人有胎, 又能安胎, 止腹痛.
SS	胎漏, 生艾汁 二盞, 阿膠ㆍ白蜜 各二兩, 煎至半服之. 又治胎動不安, 或腰痛, 下血不止, 艾葉半兩, 以酒煮服, 醋煮亦良. 《本草》
DP	黃芩
SS	産前安胎, 黃芩ㆍ白朮, 妙藥也.
SS	黃芩安胎者, 能降火下行也.
SS	條芩, 安胎聖藥也. 俗人妄以溫熱之藥可養胎, 殊不知産前宜淸熱養血, 令血循經而不妄行, 故能養胎也. 必取細挺沈實者用之. 芩朮丸是也. 《丹心》
DP	紅花
SS	主産後血暈, 口噤悶絶. 紅花一兩, 酒二盞, 煎至一盞, 分二服, 立效. 《十三方》
DP	玄胡索
SS	主産後血暈, 及惡血衝心, 或兒枕痛欲絶. 爲末, 酒服一錢, 立止.
SS	又玄胡索ㆍ桂心 各半兩, 當歸 一兩. 右爲末, 每二錢, 童便或熱酒調下. 《得效》
DP	桂心
SS	治産後血瘕, 痛悶欲絶. 桂心爲末, 狗膽汁和丸櫻挑大, 熱酒磨下二丸. 《本草》
DP	桑寄生
SS	治胎漏不止, 能安胎, 令胎牢固. 或煎服, 或爲末服, 幷佳. 《本草》
DP	蘇木
SS	治産後血暈, 及惡露不下, 痛悶欲死. 蘇木一兩剉, 酒水煎服. 《本草》
DP	桑螵蛸
SS	主姙婦小便數不禁. 右爲末, 每二錢, 空心, 米飮調下. 《得效》
DP	鯉魚鱗
SS	治産後血瘕痛. 取鱗燒灰硏, 酒服一錢, 能破滯血. 《本草》
DP	烏賊魚肉
SS	主絶嗣無子. 久食令人有子.
SS	此魚腹中有墨, 主婦人血崩心痛, 甚者名曰殺血心痛. 小産下血過多, 而心痛者, 亦然. 取墨, 炒爲末, 醋湯調下. 《良方》
DP	淡菜
SS	主産後血結腹痛, 或因産瘦瘠, 血氣積聚. 可煮久食之. 《本草》
DP	蛇蛻
SS	治産不順, 手足先見者, 蛇蛻一條, 全者燒灰, 入麝香一字, 面東, 酒服一錢. 更以餘滓, 塗兒手足, 卽順生. 《本草》
DP	藕汁
SS	主産後煩悶, 及血上衝心痛. 生藕汁, 飮二升. 凡産後忌生冷, 惟藕不忌者, 爲其能破血故也. 《本草》
DP	柑子皮
SS	主産後浮腫. 酒煎服之. 雷公云, 産後肌浮, 柑皮酒服, 是也. 《本草》
DP	葡萄根
SS	治孕婦子上衝心. 取根濃煮汁, 飮之卽下, 而其胎亦安. 《本草》
DP	桃仁
SS	主婦人産後百病. 又治暑月産乳, 取涼太多, 成腹中積聚. 桃仁一千二百枚, 去皮尖雙仁, 熬擣細末. 以淸酒一斗半, 硏如麥粥, 入磁缸中, 密封口, 重湯煮一伏時, 取出, 溫酒和服一匙, 日再. 名曰桃仁煎. 《千金》
SS	産後陰腫痛, 桃仁, 細硏塗之. 又和五倍子ㆍ枯白礬爲末, 硏桃仁爲膏, 塗之. 《正傳》
DP	胡麻油
SS	胡麻, 卽黑荏子也. 主胞衣不下, 生搗笮取油, 飮之卽下. 《本草》
DP	大麻根
SS	催生令易産. 麻根, 以水濃煎, 取汁頓服, 立産. 胎衣不下, 亦妙. 《本草》
DP	黑豆
SS	孕婦月數未足, 子死腹中, 母欲悶絶, 及胞衣不下, 黑豆三升, 醋煮取濃汁, 頓服立出. 《本草》
DP	神麴
SS	落胎, 幷下鬼胎. 取末二錢, 和水服. 又濃煎取汁服. 《本草》
DP	大麥糵
SS	能催生, 落胎. 取糵一兩, 水煎服, 卽産.
SS	又孕婦有病, 欲去胎, 服之卽下. 《本草》
DP	醋
SS	治孕婦胎死不出. 醋三升, 煮黑豆一升, 煮取汁服二升, 兒立出. 《本草》
DP	冬葵子
SS	主難産. 取子一合, 搗碎水煮服, 立産. 又死胎不下, 搗爲末, 和酒服. 《本草》
DP	葱白
SS	治胎動不安, 或胎上搶心煩悶. 葱白大者二十莖, 膿煮汁飮之. 胎未死卽安, 已死卽出, 神效. 《本草》
DP	馬齒莧
SS	主産後血痢腹痛. 搗取汁三合, 煎一沸, 下蜜一合, 攪服之. 《本草》
DP	蘩蔞
SS	主産後有血塊腹痛. 搗取汁, 和童尿溫服, 惡血盡下. 《本草》
DP	雞子
SS	主産後血暈, 風痓, 身强直, 口目喎斜. 雞子三箇取淸, 調荊芥末二錢, 調下, 日三服. 《本草》
SS	難産及胞衣不下, 雞子三枚破, 入醋攪服, 立産. 《本草》
DP	鹿角膠
SS	能安胎, 止痛. 炒成珠, 作末, 以米飮調下二錢. 《本草》
DP	阿膠
SS	治難産困乏. 明膠二兩, 好酒一升半, 微火令熔, 入生雞子一枚, 鹽一錢, 攪勻溫頓服, 便産. 《良方》
DP	鹿角
SS	主死胎不出. 鹿角細屑一兩, 水一盞, 葱白 五莖, 豆豉半合, 同煎服, 立出. 《本草》
DP	兎頭骨
SS	主催生, 落胞, 幷産後惡血不下. 兎頭骨, 和毛髓, 燒爲灰作末, 酒下一錢, 妙. 《本草》
DP	猫頭骨
SS	治難産催生, 甚驗. 猫頭骨ㆍ兎頭骨 各一箇, 火煆硏爲末, 每二錢, 芎歸湯煎水調下, 卽産. 狸頭骨尤妙. 《正傳》
DP	羊腎
SS	主産後虛羸, 瘦弱無力. 羊腎一雙, 炮熟細切, 和五味, 作羹或作粥食, 良. 《本草》
DP	猪腎
SS	治産後蓐勞, 骨節痛, 汗不止. 猪腎細切, 造稀臛, 和五味, 入米煮作粥食之. 《本草》
SS	難産, 淸油ㆍ白蜜等分, 以猪肝煮水, 調服, 卽效. 《入門》
DP	麝香
SS	療産難, 又催生墮胎, 令産易. 取麝香一錢, 水調下. 《本草》
DP	楡白皮
SS	療胎死腹中, 或母病欲去胎, 楡白皮煮汁服二升, 卽下.
SS	婦人臨産月, 取末一錢, 日二服, 令産極易. 《本草》
DP	甘竹根
SS	治胎動不安. 甘竹根煮汁服之. 《本草》
DP	苧根
SS	治姙婦胎動欲墮, 腹痛不可忍. 苧根二兩剉, 銀石器, 酒水相半煎服, 妙. 《肘後》
DP	瞿麥
SS	破胎墮子.
SS	治産難, 經日不出, 或子死腹中, 母欲死. 瞿麥煮取濃汁, 服之. 《本草》
DP	車前子
SS	治難産及橫逆産, 不得出. 炒爲末, 酒服二三錢. 《本草》
DP	水銀
SS	治胎死腹中不出, 其母氣絶. 取水銀二兩呑之, 立出. 《本草》
DP	大黃
SS	治産後惡血衝心, 或胎衣不下, 腹中成塊. 大黃一兩爲末, 醋半升同熬成膏, 丸如梧子大. 以溫醋化五丸服之, 良久, 血下卽愈. 《本草》


CC	鍼灸法
ZZ	男子無嗣者, 以鹽塡臍, 艾炷灸之. 連日灸, 至二三百壯, 必效. 《綱目》
ZZ	婦人絶嗣, 灸關元三十壯, 可報灸之.
ZZ	婦人, 姙子不成, 數墮胎, 灸胞門ㆍ子戶 各五十壯. 胞門在關元左邊二寸, 子戶在關元右邊二寸, 子戶一名氣門. 《得效》
ZZ	又灸子宮三七壯, 或鍼入二寸, 穴在中極傍, 左右各開三寸. 《綱目》
ZZ	無子, 取陰交ㆍ石門ㆍ關元ㆍ中極ㆍ湧泉ㆍ築賓ㆍ商丘ㆍ陰廉. 《甲乙》
ZZ	催生難産, 及下死胎, 取太衝補ㆍ合谷補ㆍ三陰交瀉, 立時分解.
ZZ	子上衝逼心, 取巨闕, 令産母正坐, 使人抱頭抱腰微偃, 鍼入六分留七呼, 得氣卽瀉, 立甦. 如子掬母心, 生下兒, 手心有鍼痕. 子頂母心, 兒人中有鍼痕. 向後則枕骨有鍼痕, 是其驗也, 神效. 《綱目》
ZZ	一婦人, 産後暴卒, 其母爲灸會陰ㆍ三陰交, 各數壯而甦, 其母盖名醫女也. 《資生》
ZZ	橫生逆産, 諸藥不效, 急於産母右脚小指尖頭上, 灸三壯, 卽産. 亦治胞衣不下. 醫鑑云, 卽至陰穴. 《得效》
ZZ	胞衣不下, 取三陰交ㆍ中極ㆍ照海ㆍ內關ㆍ崑崙. 《綱目》
ZZ	産後血暈, 取三里ㆍ三陰交ㆍ陰交ㆍ神門ㆍ關元. 《綱目》
ZZ	産後陰下脫, 灸臍下橫紋 二七壯, 又取照海. 《良方》
ZZ	婦人無子, 或産後久不再孕, 取稈心一條, 長同身寸之四寸, 令婦人仰臥舒手足, 以所量稈心, 自臍心直垂下盡頭處, 以墨點記. 後以此稈心平摺, 橫安前點處, 兩頭盡處, 是穴. 按之自有動脈應手, 各灸三七壯, 神驗, 卽上所云, 胞門ㆍ子戶穴也. 《醫鑑》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	雜病篇卷之十一


BB	小兒


CC	小兒病難治
ZZ	古語曰, 寧醫十丈夫, 莫醫一婦人, 寧醫十婦人, 莫醫一小兒. 盖小兒難問證, 難察脈, 治之尤難故也. 《入門》
ZZ	爲醫之道, 大方脈爲難, 活幼爲尤難, 以其藏府脆嫩, 皮骨軟弱, 血氣未盛, 經絡如絲, 脈息如毫, 易虛易實, 易冷易熱, 兼之口不能言, 手不能指, 疾痛之莫知. 非觀形察色, 聽聲切脈, 究其病源, 詳其陰陽ㆍ表裏ㆍ虛實而能療之者, 盖亦寡矣. 《得效》


CC	臟腑生成
ZZ	夫一月之孕, 有白露之稱, 二月之胚, 有桃花之譬. 及其三月, 則先生右腎而爲男, 陰包陽也. 先生左腎則爲女, 陽包陰也. 其次, 腎生脾, 脾生肝, 肝生肺, 肺生心, 以生其勝己者, 腎屬水, 故五藏由是爲陰. 其次, 心生小腸, 小腸生大腸, 大腸生膽, 膽生胃, 胃生膀胱, 膀胱生三焦, 以生其勝己者. 小腸屬火, 六府由是爲陽. 其次, 三焦生八脈, 八脈生十二經, 十二經生十二絡, 十二絡生一百八十絲絡, 絲絡生一百八十纏絡, 纏絡生三萬四千孫絡, 孫絡生三百六十五骨節, 骨節生三百六十五大穴, 大穴生八萬四千毛竅, 則耳目口鼻百骸之身, 皆備矣. 《醫鑑》


CC	初生解毒法
ZZ	嬰兒在胎, 口中有惡物, 兒纔生, 不候聲出, 坐婆急用軟帛裹手指, 蘸黃連甘草濃煎汁, 拭去口中惡物. 若嚥入腹中, 必生諸疾.
ZZ	更以煉蜜少許, 調朱砂末一字, 抹入口中, 令嚥下, 則一生免瘡痘之患. 《得效》
ZZ	朱蜜嚥下, 然後乃飼乳, 酌量與之, 勿令大飽, 恐成吐嬭. 《良方》
ZZ	旣繃裹了, 取黃連甘草煎汁, 以綿纏子蘸, 入兒口, 令咂之, 三日以來, 退惡物於大便, 謂之臍屎. 《良方》


CC	初生洗浴法
ZZ	三朝洗兒, 用虎頭骨ㆍ桃枝ㆍ猪膽, 金銀器煎湯洗之, 則兒少驚.
ZZ	尋常澡洗, 用猪膽汁, 入湯中洗之, 卽不生瘡疥. 《良方》
ZZ	世俗, 以爲小兒體熱, 或遇澡浴, 卽與久坐湯水之中, 風冷外傷, 水濕內滲, 變成風搐, 可不戒之. 《直指小兒》


CC	初生斷臍法
ZZ	子在腹中, 胞胎十月, 止於臍中, 與母通氣. 雖出胞胎, 其臍中所通之氣, 猶未盡絶, 斷臍之後, 招風致病者有之. 其法, 初生小兒, 綿裹臍帶, 離肚五六寸, 先用軟綿繒住脚, 於線外, 將臍咬斷, 片時去線, 待血流盡, 以手輕輕揉散, 艾灸臍頭三壯或五壯, 結作紇䌋, 軟帛要裹, 切不可常時揭看. 待臍根落去, 自然無事. 《丹心》
ZZ	初生, 卽將軟綿貼臍根繒住, 待第三日, 離肚二指許, 將臍剪斷. 用生薑自然汁或香油, 和麪, 裹臍四圍, 於臍頭以艾灸三壯, 謂之熏臍. 後不招風. 《丹心》
ZZ	先斷兒臍帶, 可只留二寸許, 以線繫定, 然後洗浴. 不然則濕氣入腹, 必作臍風之疾. 《良方》


CC	擇乳母法
ZZ	凡擇乳母, 須精神爽慧, 性情和悅, 肌肉充肥, 無諸疾病, 知寒溫之宜, 能調節乳食, 嬭汁濃白, 則可以飼兒. 不得與嬭母大段酸鹹飮食, 仍忌纔衝寒暑來, 便餧兒嬭. 如此則必成嬭癖, 或驚疳瀉痢之疾. 《良方》
ZZ	如陰陽交接之際, 切不可餧兒嬭. 此正謂之交嬭, 必生癖. 《良方》
ZZ	嬭母不可頻飮酒, 恐兒作痰嗽驚熱昏眩之疾. 《良方》
ZZ	乳母宜謹節飮食. 飮食下咽, 乳汁便通, 情慾動中, 乳脈便應, 病氣到乳, 汁必凝滯. 兒得此乳, 疾病立至, 不吐則瀉, 不瘡則熱, 或爲口糜, 或爲驚搐, 或爲夜啼, 或爲腹痛. 病之初來, 其尿必甚少, 便須詢問, 隨證調治, 母安子安, 可消患於未形也. 《東垣》
ZZ	夫飮食之擇, 猶是小可, 乳母稟受之厚薄, 情性之緩急, 骨相之堅脆, 德行之善惡, 兒能速肖, 尤爲關係. 《東垣》


CC	小兒乳哺法
ZZ	人生十六歲以前, 血氣俱盛, 如日方升, 如月方圓. 惟陰長不足, 腸胃尙脆而窄, 養之道不可不謹. 《東垣》
ZZ	凡初乳, 先須捏去宿乳, 後與之.
ZZ	母欲寐, 卽奪其乳, 恐睡困不知飽足也.
ZZ	兒啼未定, 乳母勿遽以乳飮之, 恐停滯胸膈而成嘔吐也.
ZZ	乳後不與食, 哺後不與乳. 乳食相倂, 則難以剋化, 結於腹中作痛. 大抵成癖成積成疳, 皆自此始. 《得效》
ZZ	小兒血氣俱盛, 食物易消, 故食無時. 然腸胃尙脆而窄, 一切發熱難化之物, 皆宜禁絶. 只與乾柿ㆍ熟菜ㆍ白粥, 非惟無病, 可以養德. 此外生栗味鹹, 乾柿性涼, 可爲養陰之助. 然栗大補, 柿大澁, 亦宜少與. 《東垣》


CC	小兒保護法
ZZ	凡嬰兒肌膚未實, 若厚衣過煖, 則傷皮膚, 損血脈, 發瘡瘍, 汗出腠理不閉, 風邪易入. 若天氣和暖, 抱之使見風日, 則氣血堅剛, 可耐風寒, 不致疾病. 今人懷抱小兒, 不着地氣, 致令筋骨緩弱, 疾病易生, 非愛護之道. 《得效》
ZZ	夜間不得令兒枕臂, 須作一二豆袋令兒枕, 兼左右附之, 可近乳母之側. 盖覆衣衾, 須露兒頭面. 若一向仰臥, 恐成驚疾, 須時時回動之. 《良方》
ZZ	天寒時, 兒用父母常着舊衣, 作衣服, 不可用新綿絹. 只用舊者, 若太溫煖, 則筋骨軟弱, 易致疾病. 《良方》
ZZ	宜用七八十歲老人舊裩舊襖, 改作小兒衣衫, 眞氣相滋, 令兒有壽. 富貴之家, 切不宜新製紵絲綾羅之類, 與小兒穿. 不惟生病, 抑且折福. 《回春》
ZZ	初生三五月, 宜繃縛令臥, 勿竪頭抱出. 六箇月, 方可與稀粥, 亦不可與乳同喫. 《入門》
DD	養子十法
ZZ	一, 要背煖. 二, 要肚煖. 三, 要足煖. 四, 要頭涼. 五, 要心胸涼. 六, 要勿見怪物. 七, 脾胃常要溫. 八, 啼未定, 勿便飮乳. 九, 勿服輕粉朱砂. 十, 少洗浴. 《入門》
DD	調護歌
ZZ	養者須調護, 看承莫縱弛.
ZZ	乳多終損胃, 食壅則傷脾.
ZZ	被厚非爲益, 衣單正所宜.
ZZ	無風頻見日, 寒暑順天時. 《入門》


CC	變蒸候
ZZ	小兒變蒸, 俗謂之牙生骨長, 比如蠶之有眠, 龍之蛻骨, 虎之轉爪, 皆同此類, 變生而長也. 《醫林》
ZZ	小兒變蒸, 是胎毒散也. 《丹心》
ZZ	變蒸者, 陰陽水火, 蒸於血氣, 而使形體成就, 是五藏之變氣, 而七情之所由生也. 盖兒生之日, 至三十二日一變, 每變蒸畢, 卽覺性情有異於前, 何者, 長生藏府意智故也. 何謂三十二日, 長骨脈, 添精神. 人有三百六十五骨, 以象天數, 以應期歲, 以分十二經絡. 故初生至三十二日, 一變生腎, 六十四日, 二變一蒸生膀胱, 九十六日, 三變生心, 一百二十八日, 四變二蒸生小腸, 一百六十日, 五變生肝, 一百九十二日, 六變三蒸生膽, 二百二十四日, 七變生肺, 二百五十六日, 八變四蒸生大腸, 二百八十八日, 九變生脾, 三百二十日, 十變五蒸生胃. 其手厥陰心包, 手少陽三焦無形, 故不變而不蒸. 夫十變五蒸, 乃天地之數以生成之, 然後始生齒能言知喜怒, 故始全也. 太倉公云, 氣入四肢, 長碎骨於十變, 是矣. 《錢乙》
ZZ	變蒸旣畢, 兒乃成人也. 變者, 變生五藏也. 蒸者, 蒸養六府也. 又云, 變者上氣, 蒸者體熱. 每經一變一蒸, 輕則發熱微汗, 其狀似驚, 重則壯熱, 脈亂而數, 或吐或汗, 或煩啼躁渴, 輕者五日解, 重者七八日解. 其候與傷寒相似, 但變蒸則耳冷尻冷, 上脣中心發白疱, 狀如魚目珠者, 是也. 治法, 和平之劑微表之, 宜用惺惺散[方見下]. 熱實則微利之, 宜用紫霜丸[方見下]. 或不治亦自愈, 切不可妄投藥餌及鍼灸. 《錢乙》


CC	小兒繼病鬾病
ZZ	母有娠, 乳兒有病如瘧痢, 他日亦相繼腹大, 或發或差. 取百勞鳥毛帶之. [一名鵙, 卽博勞也] 又以紅紗袋, 盛夜明砂, 與兒佩之. 《海臧》
ZZ	小兒生十餘月後, 母又有娠, 令前兒精神不爽, 身體痿瘁, 名爲鬾病[鬾音忌, 小兒鬼病也]. 用伏翼, 燒灰細硏, 以粥飮調下五分, 日四五次. 灸令香熟, 嚼哺兒, 亦效. [伏翼, 卽蝙蝠也]《聖惠》
ZZ	婦人先有小兒未能行, 而母更有娠, 使兒飮此乳, 則作鬾病. 令兒黃瘦骨立, 發熱髮落. 千金論小兒鬾病者, 是也. 姙婦被惡神, 導其腹中, 妬嫉小兒, 令生此病. [鬾, 亦小鬼也] 其證微微下利, 寒熱往來, 毛髮鬇鬡不悅者, 是也. 宜服龍膽湯. 《三因》
DP	龍膽湯
SS	大黃煨 二錢, 龍膽草ㆍ柴胡ㆍ黃芩ㆍ桔梗ㆍ釣藤皮ㆍ赤芍藥ㆍ赤茯苓ㆍ甘草 各一錢, 蜣蜋 二箇. 右剉, 作一貼, 水一升煮取五合, 去滓, 一月內兒服一合, 十歲以下服二三合, 得下利卽止. 《千金》


CC	相兒命長短法
ZZ	凡兒三歲以上, 十歲以下, 視其性氣高下, 卽可知其夭壽.
ZZ	兒少時, 識悟通敏過人者, 多夭.
ZZ	預知人意, 回旋敏速者, 亦夭.
ZZ	兒骨法成就威儀, 回轉遲舒, 稍費人精神彫琢者, 壽.
ZZ	初生叫聲, 連延相屬者, 壽.
ZZ	聲絶而復揚急者, 不壽.
ZZ	啼聲散, 啼聲深, 汗不流, 頭四破, 小便凝如脂膏, 常搖手足, 頭毛不周匝者, 幷不成人.
ZZ	臍中無血者, 好.
ZZ	臍小者, 徧身軟弱如無骨者, 汗血者, 多厄, 幷不壽.
ZZ	鮮白長大, 卵縫通達黑者, 幷壽.
ZZ	目視不正數動者, 大非佳兆.
ZZ	早坐早行, 早齒早語, 皆惡性, 非佳人.
ZZ	髮稀小者, 性强不聽人.
ZZ	額上有旋毛, 妨父母, 或早貴.
ZZ	初生, 枕骨不成, 能言而死.
ZZ	尻骨不成, 能踞而死.
ZZ	掌骨不成, 能匍匐而死.
ZZ	踵骨不成, 能行而死.
ZZ	臏骨不成, 能立而死.
ZZ	身不收者, 死.
ZZ	股間無生肉者, 死.
ZZ	人中深長者, 壽.
ZZ	陰不起者, 死.
ZZ	陰囊下白者, 死, 赤者, 亦死. 《得效》


CC	虎口三關脈法
ZZ	初生曰嬰兒, 三歲曰小兒, 十歲曰童子. 《回春》
ZZ	小兒, 初生至半歲, 看額脈, 一歲至五歲六歲, 曰嬰孩, 察三關脈. 三關在小兒, 男左手女右手, 次指內有紅紋似線者, 爲驗. 第一節, 名曰風關, 無脈則無病, 有脈則病輕.
ZZ	第二節, 名曰氣關, 脈見則病重, 尙可治.
ZZ	第三節, 名曰命關, 脈見則病極, 乃九死一生. 若直射三關靑黑紋者, 死. 《入門》
ZZ	第一節, 赤紋乃飛禽內外人驚, 赤紋微乃火驚, 黑紋水驚, 靑紋乃天雷四足驚. 內隱靑紋微屈, 則是急風候.
ZZ	第二節, 紫色紋乃驚疳, 靑色紋乃疳傳肝, 白色紋乃疳傳肺, 黃色紋乃疳傳脾, 黑色紋難安.
ZZ	第三節, 靑黑紋, 三關通度, 斜歸指甲, 則不治. 《得效》
ZZ	五色之中, 紅黃易安, 紅盛作紫, 紫盛作靑, 靑盛作黑, 靑黑之色至純黑, 則不可治. 《入門》
ZZ	歌曰, 紫風紅傷寒, 靑驚白色疳, 黑時因中惡, 黃則困脾端. 《本事》


CC	三關圖
PP	命關, 氣關, 風關, 虎口
ZZ	三關在虎口次指之側, 第一風關, 第二氣關, 第三命關也. 決病輕重死生.


CC	診小兒脈法
ZZ	小兒三歲至五歲, 以一指按掌後人迎氣口之脈, 常以一息六七至爲常. 《入門》
ZZ	七歲八歲曰齔, 九歲十歲曰齠, 始可以一指按三部脈, 而以一息七八至爲平. 十一至十四歲曰童丱, 以一息五六至爲常. 《入門》
ZZ	小兒之脈, 以一息六七至爲平和, 八九至爲發熱, 五至爲內寒. 《綱目》
ZZ	小兒脈亂, 不須治[不須治藥也].
ZZ	弦急, 氣不和. 沈緩, 傷食. 促急, 虛驚. 浮爲風. 沈細爲冷. 《錢乙》
ZZ	浮緩傷風, 洪緊傷寒, 數則爲熱, 遲則爲寒. 《入門》


CC	觀形察色圖
PP	顖, 額心, 天庭, 司空, 印堂, 山根, 準, 脾, 人中, 頦, 腎, 地閣, 月角, 日角, 方廣, 太陽, 太陰, 魚尾, 臉, 頰肺, 腮, 頤
ZZ	額上屬心火居南, 左頰屬肝木居東, 鼻準屬脾土居中, 右頰屬肺金居西, 頦下屬腎水居北.
ZZ	左頰爲肝, 右頰爲肺, 天庭爲心, 地閣爲腎, 準頭爲脾. 凡五岳赤者皆熱, 淡白者皆虛.
ZZ	天庭爲火色, 紅主大熱, 靑乃肝風.
ZZ	印堂, 靑者人驚, 紅白者水火驚. 紅者痰熱.
ZZ	印堂連準頭紅者, 三焦積熱.
ZZ	印堂至山根紅者, 心小腸熱, 山根至鼻柱紅者, 心胃熱.
ZZ	鼻居面中爲脾, 紅黃色者無病.
ZZ	脾應脣, 紅主渴. 蛔蟲咬心頭者, 脣必反. 人中脣際也. 黑者瀉痢死, 紅色熱痰壅成, 靑色驚風, 黑色爲痛中惡, 黃色傷食吐利.
ZZ	左太陽, 靑色驚輕, 紅色傷寒, 黑靑色乳積.
ZZ	右太陽, 靑色驚重, 紅色風搐, 眼目黑者死.
ZZ	地閣爲腎, 色靑食時驚, 或煩躁夜啼, 黃多吐逆, 紅者腎中氣病. 兩頤赤者肺熱.
ZZ	山根靑黑, 頻見災危, 必死. 黑色痢疾, 赤黑色吐瀉, 黃色霍亂, 紅色夜啼, 紫色傷飮食.
ZZ	中庭ㆍ天庭ㆍ司空ㆍ印堂ㆍ額角ㆍ方廣, 皆命門部位, 靑黑爲驚風惡候. 亦忌損陷. 《入門》
DD	面上形證歌
ZZ	痢疾眉頭皺, 驚風面頰紅, 渴來脣帶赤, 毒熱眼矇矓.
ZZ	山根若見脈橫靑, 此病明知兩度驚, 赤黑困疲時吐瀉, 色紅啼夜不曾停.
ZZ	靑脈生於左太陽, 須驚一度見推詳, 赤是傷寒微燥熱, 黑靑知是乳多傷.
ZZ	右邊靑脈不須多, 有則頻驚怎奈何, 紅赤爲風抽眼目, 黑靑三日見閻羅. 《正傳》
DD	五體以頭爲尊, 一面惟神可恃
ZZ	小兒諸病, 但見兩眼無精光, 黑睛無運轉, 目睫無鋒芒, 如魚猫眼狀, 或兩眼閉而黑睛矇矓者, 死. 或外若昏困, 而神藏於內不脫者, 生. 黑珠滿輪睛明者, 少病, 眼白多, 睛珠或黃或小者, 稟弱多病. 目證, 內赤者心熱, 淡紅者心虛熱. 靑者肝熱, 淺淡者肝虛. 黃者脾熱. 無睛光者腎虛. 白而混者肺熱也. 《入門》
DD	聲有輕重啼有乾濕
ZZ	聲輕者, 氣也, 弱也. 重濁者, 痛也. 風也. 高喊者, 熱欲狂也. 聲急者, 神驚也. 聲塞者, 痰也. 聲戰者, 寒也. 聲噎者, 氣不順也. 喘者, 氣促也. 噴嚔者, 傷風也. 驚哭聲沈不響者, 重也. 聲濁沈靜者, 疳積也. 如生來不大啼哭, 聲啾喞者, 夭.
ZZ	火之大發, 忽然驚叫, 乃火動氣虛, 必死. 夜半發者, 多有口瘡, 宜看之. 《入門》
ZZ	睡中驚啼, 聲浮者易治, 聲沈不響者難痊. 或聲如鴉中彈者, 不治. 《得效》
ZZ	直聲往來而無淚者, 是痛也. 連聲不絶而多淚者, 是驚也. 慈煎聲煩躁者, 難愈, 躁促聲音者, 感寒. 《入門》


CC	小兒初生救急
ZZ	有治法十八條, 詳見婦人門.


CC	噤口撮口臍風證
ZZ	噤口風者, 眼閉啼聲漸少, 舌上聚肉如粟米狀, 吮乳不得, 口吐白沫, 二便皆通. 此胎中熱毒, 流於心脾, 一名鵝口瘡.
ZZ	鵝口瘡, 小兒初生, 有白屑滿口, 如鵝之口, 鼻外亦有, 不能吮乳, 由心脾熱也. 以亂髮纏指頭, 蘸薄荷汁拭淨, 如不脫, 用保命散ㆍ朱礬散. 《入門》
ZZ	又法, 用一捻金散. 又亂髮纏指頭, 蘸井花水揩拭之. 又蘸栗荴煮汁[果皮也]拭之. 《湯氏》
ZZ	辰砂膏, 最妙[方見下].
ZZ	又地雞, 擂水塗之, 妙[卽鼠婦蟲也].
ZZ	又白楊樹枝, 燒取瀝, 付之神效. 《正傳》
DD	撮口
ZZ	撮口者, 面目黃赤, 氣喘, 啼聲不出. 乃胎熱流毒心脾, 則舌强脣靑, 撮口聚面, 飮乳有妨. 用白殭蠶二枚略炒爲末, 蜜調付脣口, 卽差, 或用蝎梢散. 《入門》
ZZ	撮口者, 初生一臘內之篤疾[一臘, 三七日也]令兒氣促, 口撮如囊而不乳也. 《直指小兒》
ZZ	治法, 牛黃一錢, 竹瀝一合調和, 時抹口中, 卽差, 宣風散亦可用. 《丹心》
ZZ	撮口證, 若口出白沫, 四肢氷冷, 最爲惡候, 一臘見之, 尤急. 《得效》
ZZ	初生七日內, 患撮口臍風, 不得飮乳. 急看兒齒齦上, 有小泡子如粟米狀, 急以手指蘸溫水, 輕輕擦破, 卽開口便安, 不用服藥. 《入門》
ZZ	小兒口噤不開, 南星末一錢, 腦子少許硏勻, 調薑汁, 以指蘸擦兒牙齦上, 口立開. 《綱目》
DD	臍風
ZZ	臍風者, 小兒斷臍後, 爲風濕所乘, 或尿濕䙀裙, 遂成臍風, 面赤喘急, 啼聲不出. 其證臍腫突, 腹脹滿, 日夜多啼, 不能飮乳, 甚則發搐, 噤口撮口. 宜用調氣益黃散, 甚者用金烏散, 或宣風散. 《入門》
ZZ	亦有熱在胸堂, 伸引努氣, 亦令臍腫發風, 宜千金龍膽湯. 《入門》
ZZ	臍風撮口, 不得飮乳, 宜蝎梢餠ㆍ宣風散. 《入門》
ZZ	凡臍邊靑黑, 爪甲黑者, 死. 《得效》
ZZ	初生七日內, 見噤口撮口臍風三證者, 危, 百日內見此證, 手足踡者, 亦不治. 《入門》
DD	臍腫臍瘡治法
ZZ	臍腫, 以荊芥煎湯洗淨後, 取葱葉, 火上灸過, 候冷, 指甲刮薄, 貼腫處, 次日便消. 方服通心飮. 《入門》
ZZ	斷臍後, 爲水濕所傷, 或入風冷, 致令四肢不和, 臍腫多啼, 不能乳哺, 宜用柏墨散ㆍ五通膏ㆍ香螺膏. 《錢乙》
ZZ	臍中血水汁出, 或赤腫痛, 當歸ㆍ白石脂末ㆍ乾蝦蟆燒灰ㆍ油髮灰, 皆可付之. 《入門》
ZZ	斷臍作瘡, 白礬(枯)ㆍ龍骨煆ㆍ當歸末, 皆可糝上, 或油調付之妙. 《綱目》
EP	保命散
SS	治鵝口瘡, 不能吮乳. (枯)白礬ㆍ朱砂 各一錢, 馬牙硝 五錢. 右爲末, 每取一字, 用白鵝糞擂水調, 塗舌上及口內, 日三次, 卽效. 《入門》
EP	朱礬散
SS	治同上. 朱砂ㆍ白礬(枯). 右等分爲細末, 付口舌上, 日三. 《局方》
EP	一捻金散
SS	治同上. 雄黃 三錢, 鵬砂 一錢, 甘草 半錢, 龍腦 少許. 右爲末, 乾糝, 或蜜調塗之. 《丹心》
EP	蝎梢散
SS	治撮口風, 及一切胎風, 臍風. 蝎梢 四十九枚(每箇用生薄荷葉卷定, 以線扎之, 砂鍋內滾炒, 以薄荷乾酥爲度), 再入白殭蠶 四十九箇(薑汁炒乾), 入腦ㆍ麝 各少許. 右爲細末, 調勻, 以紫雄雞肝二片, 煎湯調下一字. 《入門》
EP	宣風散
SS	治臍風撮口, 多啼不乳, 口出白沫. 全蝎 二十一箇(全者酒灸爲末), 入麝香末 一字, 和勻, 每取半字, 以金銀器煎湯調下. 《丹心》
EP	調氣益黃散
SS	治噤口, 撮口, 臍風三證. 金頭赤足蜈蚣 一條(酒浸灸), 蝎梢 四箇, 白殭蠶 七箇(炒), 瞿麥 五分. 右爲末, 每一字, 以鵝翎管吹入鼻中, 噴嚔啼哭則可治, 仍用薄荷煎湯, 調一字服之. 《錢乙》
EP	金烏散
SS	治臍風. 金頭赤脚蜈蚣 半條(酒浸灸), 川烏尖 三箇(生), 麝香 少許. 右爲末, 每取半字, 以金銀器煎湯調下. 《入門》
SS	一名麝香散. 《得效》
SS	一名定命散. 《丹心》
EP	通心飮
SS	治旋螺風, 赤腫而痛, 淸心火, 通小便, 退潮熱. 連翹ㆍ木通ㆍ瞿麥ㆍ梔子仁ㆍ黃芩ㆍ甘草 各四分. 右剉, 作一服, 入燈心ㆍ麥門冬同煎服. 《得效》
SS	臍中腫突出似旋螺, 故名之. 《得效》
EP	柏墨散
SS	治臍風臍腫, 多啼不能乳哺. 黃柏末ㆍ釜下墨ㆍ亂髮灰 各等分. 爲末, 乾糝之, 或油調付之. 《錢乙》
EP	五通膏
SS	治臍風撮口. 生地黃ㆍ生薑ㆍ葱白ㆍ蘿葍子ㆍ田螺肉. 右共搗爛, 搭臍上四圍一指厚, 抱住, 下屁泄而愈. 《醫鑑》
EP	香螺膏
SS	治臍風, 腫硬如盤. 田螺 三箇, 入麝香 少許. 右搗爛, 搭臍上, 須臾再易, 腫痛立消. 《醫鑑》


CC	客忤中惡
ZZ	客忤者, 小兒神氣軟弱, 忽有非常之物, 或未識見之人觸之, 或經神廟佛寺, 與鬼神氣相忤也. 故謂之客忤. 其狀口吐靑黃白沫, 或下水穀鮮雜, 面變五色, 腹痛, 反側, 瘈瘲. 狀似驚癎, 但眼不上󰜅耳. 其口中懸雍左右, 若有小小種核, 卽以竹鍼刺潰之, 或以指爪摘破, 急作醋炭皂角燒烟熏之. 却服蘇合香元[方見氣門], 薑湯調化, 頻與服之. 次服雄麝散, 兼用黃土散. 《得效》
ZZ	中惡者, 其狀卒然心腹刺痛, 悶亂欲死, 人中靑黑, 卽服蘇合香元, 未醒, 以皂角末吹鼻, 兼用辟邪膏. 又以唾和麝香一錢重硏, 和醋一合, 服之卽差. 《錢乙》
ZZ	客忤, 取鼔三合, 水濕擣爲丸雞子大, 摩兒顖上及足心, 各五六遍, 次摩臍心及上下, 良久, 中自有毛, 於路上卽擲之. 《得效》
ZZ	中馬汗氣, 或馬鳴驚忤, 取馬尾, 燒烟熏兒面, 以差爲度. 《入門》
DP	雄麝散
SS	治客忤. 雄黃 一錢, 乳香 五分, 麝香 一字. 右爲末, 每一字, 刺雄雞冠血調灌之, 仍以母衣覆兒身卽愈. 《入門》
DP	黃土散
SS	治小兒卒客忤. 竈心黃土, 蚯蚓糞 各等分. 右硏細, 水調, 塗兒頭上及五心, 良. 《得效》
DP	辟邪膏
SS	治小兒中惡. 降眞香ㆍ白膠香ㆍ沈香ㆍ虎頭骨ㆍ人參ㆍ鬼箭羽ㆍ草龍膽 各五錢. 右爲末, 入雄黃五錢, 麝香一錢, 煉蜜和勻作膏, 取少許, 以乳香湯化下兒口中. 又令兒帶, 及燒臥內, 尤妙. 《錢氏》


CC	夜啼
ZZ	小兒夜啼有四證. 一曰寒, 二曰熱, 三曰口瘡重舌, 四曰客忤.
ZZ	寒則腹痛而啼, 面靑白, 口有冷氣, 手足冷, 腹亦冷, 曲腰而啼. 又曰, 下半夜啼者, 盖夜則陰盛, 寒則作痛, 所以夜半後啼也. 宜用六神散ㆍ益黃散[方見下].
ZZ	熱則心躁而啼, 面赤小便赤, 口中熱腹煖, 或有汗, 仰身而啼. 又曰, 上半夜, 仰身有汗而啼, 面赤身熱者, 必痰熱也. 到曉方息. 導赤散[方見五藏], 加黃芩煎服, 通心飮[方見上]亦可.
ZZ	口瘡重舌, 則吮乳不得, 口到乳上卽啼, 身額皆微熱, 急取燈照口, 若無瘡則舌必重也. 照口瘡重舌類治之, 其啼自止.
ZZ	客忤者, 犯客忤夜啼, 或觸生人氣忤犯而啼, 有日啼驚夜, 必黃昏前後尤甚者, 乃客忤中惡也. 錢氏安神丸主之[方見下], 依客忤法治之.
ZZ	月內夜啼驚搐者, 乃胎中受驚所致, 宜用猪乳膏ㆍ鎭驚散, 有痰者, 抱龍丸[方見下].
ZZ	小兒夜啼, 作心經有熱有虛治之, 宜用燈心散ㆍ黃連飮ㆍ蟬花散. 《綱目》
ZZ	夜啼不止, 蟬蛻二七枚去足爲末, 入朱砂末一字, 蜜調送下. 《綱目》
ZZ	又法, 潛取雞窠草一握, 置小兒臥席下, 卽止. 《丹心》
ZZ	初生月內多啼者, 吉, 胎熱胎毒胎驚, 皆從此散, 且無奇疾. 《入門》
DP	六神散
SS	治腹冷痛夜啼. 白茯苓ㆍ白萹豆(炒) 各二錢, 人參ㆍ白朮ㆍ山藥(炒) 各一錢, 甘草(灸) 七分. 右爲麤末, 每取一錢, 入薑三棗二, 水煎服. 《得效》
DP	猪乳膏
SS	治胎驚夜啼. 琥珀ㆍ防風 各一錢, 朱砂 五分. 爲末, 猪乳汁調一字, 抹兒口中. 《入門》
DP	鎭驚散
SS	治同上. 朱砂ㆍ牛黃ㆍ麝香 各少許. 右合細硏, 猪乳汁調稀, 抹入口, 令嚥下. 《回春》
DP	燈心散
SS	治小兒心燥夜啼. 燈花三四顆(硏細), 以燈心煎湯調, 塗口中, 以乳汁送下, 日三.
SS	一方, 燈花 七枚, 鵬砂 一字, 朱砂 少許, 硏細蜜調, 抹脣上, 立止. 《三因》
SS	一名花火膏. 《正傳》
DP	黃連飮
SS	治心經有熱夜啼. 人參 二錢, 黃連 一錢半, 甘草(灸) 五分, 靑竹葉 十片, 生薑 一片. 右剉, 水煎取汁, 灌口中. 《丹心》
DP	蟬花散
SS	治小兒夜啼, 狀若鬼祟. 蟬殼下半截爲末, 初生兒抄一字, 薄荷湯入酒少許, 調下卽止. 或以上半截爲末, 依湯調用, 啼復如初. 古人格物之妙, 如此. 《永類》


CC	五臟所主虛實證
ZZ	虛則補其母, 實則瀉其子, 必先實母, 後瀉子也.
ZZ	凡五藏各至本位, 卽氣盛, 不可更補, 到所剋位, 不可更瀉. 如肝病, 到春不可補, 到秋不可瀉. 餘倣此. 《錢乙》
DD	心主驚
ZZ	實則叫哭, 發熱飮水而搐.
ZZ	心氣熱則合面臥, 實則仰臥也. 盖實則氣上下澁, 若合面而臥, 則氣不得通, 故喜仰臥, 使氣得上下通也.
ZZ	心病, 多叫哭驚悸, 手足動搖, 發熱飮水.
ZZ	心主熱, 實則煩熱. 《錢乙》
ZZ	心實, 發搐難言, 合面而臥, 煩熱, 故上󰜅, 舌强, 故欲言不能而叫哭, 胸熱, 故欲合面而臥就涼, 宜瀉心湯ㆍ導赤散[二方幷見五藏].
ZZ	虛則困臥, 悸動不安, 生犀散[方見下]主之. 《錢乙》
DD	肝主風
ZZ	實則目直視, 大叫, 呵欠, 項急, 煩悶.
ZZ	實則兩眥俱緊, 不轉直視. 凡目靑, 必發驚, 咬牙甚者亦發驚, 手循衣領, 亂捻物, 甚則身强反張, 宜瀉靑丸[方見五藏].
ZZ	虛則咬牙, 呵欠, 目連箚, 不搐, 宜地黃元[方見五藏].
ZZ	肝病風搐拘急. 實則風搐力大, 瀉靑丸主之, 虛則風搐力小, 六味地黃元主之. 《錢乙》
DD	脾主困
ZZ	實則困睡, 身熱飮水.
ZZ	脾病, 困睡泄瀉, 不思飮食.
ZZ	實則多睡, 體重昏倦, 困睡不露睛, 身熱渴欲飮水, 泄瀉赤黃色, 宜瀉黃散[方見五藏].
ZZ	虛則吐瀉生風, 或泄瀉白色, 睡露睛, 或有痰, 宜錢氏白朮散[方見下]. 《錢乙》
DD	肺主喘
ZZ	實則悶亂喘促, 有飮水者, 有不飮水者.
ZZ	肺主燥, 自病則喘嗽, 實則喘而氣盛, 或渴, 宜瀉白散[方見五藏].
ZZ	虛則哽氣長出, 氣短.
ZZ	肺病, 悶亂哽氣長出氣短, 虛則脣白色, 喘而少氣, 先服益黃散, 後用阿膠散[二方幷見五藏].
ZZ	肺藏怯則脣白色, 當補肺, 阿膠散主之. 若悶亂氣麤, 喘促哽氣者, 難治, 肺虛損故也.
ZZ	脾肺, 病久則虛而脣白. 脾者肺之母也. 母子皆虛, 不能相營, 故曰怯. 此以脣診肺之法也. 脣白色者, 肺藏怯也. 《錢乙》
DD	腎主虛
ZZ	無實.
ZZ	腎病, 目無精光, 畏明, 體骨重.
ZZ	腎虛證者, 兒本虛怯, 由胎氣不盛, 則神氣不足. 目中白睛多, 顱解顱開, 面色晄白者, 皆爲難養, 雖長不過八八之數, 若恣色慾, 則不及四旬而亡. 或有因病而致腎虛者, 非此類也.
ZZ	又腎不足下󰜅, 盖骨重, 惟欲墜下而身縮也. 腎者陰也. 腎氣虛則畏明. 皆宜補腎, 六味地黃元主之[方見五藏].
ZZ	腎主寒, 自病則足脛寒而逆. 人之五藏, 惟腎無實. 但小兒瘡疹變黑陷, 則是腎實, 水剋退心火也. 《錢乙》
ZZ	腎虛者, 下󰜅足熱. 下󰜅者, 骨重, 惟欲墜下而縮身也. 足熱者, 不喜覆衣也.
ZZ	心氣熱則上󰜅, 宜導赤散, 腎氣虛則下󰜅, 宜地黃元. 《入門》
DD	五臟相乘
ZZ	凡五藏自病者, 爲正邪. 妻乘夫, 爲微邪. 母乘子, 爲虛邪. 子乘母, 爲實邪. 夫乘妻, 爲賊邪. 《錢乙》
ZZ	所謂乘者, 猶乘車之乘, 五藏相乘莫測. 如肝病必先治肺補腎, 然後審肝藏虛實而調之. 餘藏倣此. 《入門》
ZZ	從前來者, 爲實邪[卽子乘母也]. 從後來者, 爲虛邪[卽母乘子也]. 從所勝者, 爲微邪[卽妻乘夫也]. 從所不勝者, 爲賊邪[卽夫乘妻也]. 又詳見審病門. 《難經》
ZZ	五藏傳變, 皆痰爲患, 盖痰乃風苗. 火靜則伏於脾, 火動則壅於肺. 痰火交作則爲急驚, 或成嗽痺. 痰火結滯則爲癎釣, 或爲咳嗽. 痰火來去則爲瀉靑, 皆由脾濕而成. 所以驚風忌純用風藥, 當以養血藥爲使. 古方保元湯, 加白芍藥, 爲慢驚美劑也. 《入門》


CC	驚風證
ZZ	小兒之病, 急慢驚風, 與夫痘疹等證, 最爲酷疾, 以其急凶反掌, 生死須臾故也. 《正傳》
ZZ	小兒驚風三發則爲癎, 乃惡證也. 《入門》
ZZ	小兒疾之最危者, 無越驚風之證. 驚有急驚ㆍ慢驚ㆍ慢脾風三者之異. 《醫鑑》


CC	驚風先見之證
ZZ	驚者, 虛惕怔忪, 氣怯神散, 痰涎來去, 其瀉必靑, 積漸而生風也. 《得效》
ZZ	驚邪入心, 則面紅臉赤, 惕惕夜啼.
ZZ	驚邪入肝, 則面目俱靑, 眼睛󰜅視.
ZZ	驚邪入腎, 則面黑惡叫, 嚙嬭咬牙.
ZZ	驚邪入肺, 則面色淡白, 喘息氣乏.
ZZ	驚邪入脾, 則面色淡黃, 嘔吐不食. 《直小》
ZZ	凡乳兒欲發驚風者, 先神志不定, 恍忽懼人, 箚眼上視, 左顧右盻, 伸手握拳, 悶鬱努氣, 情態不如尋常, 皆驚風先證也. 《直小》
ZZ	咬牙甚者, 發驚.
ZZ	目直視, 面色靑, 身反折者, 生驚.
ZZ	呵欠面靑者, 驚風.
ZZ	呵欠面黃者, 脾虛驚.
ZZ	目赤兼靑者, 發搐.
ZZ	肝藏實熱, 手尋衣領, 亂捻物, 目直視, 必發驚.
ZZ	肝有風, 目連箚不搐, 有熱則目直視, 亦不搐, 得心熱則搐.
ZZ	肝主風, 風動而上於頭目. 目屬肝, 風入於目, 上下左右如風吹不定, 兒不任, 故目連箚也. 若熱入於目, 牽其筋脈, 兩眥皆緊, 不能轉視, 故目直視也. 若得心熱則搐, 其子母俱有實熱, 風火相搏故也. 《錢乙》
ZZ	王氏曰, 木能勝土, 熱動心神而生驚.
ZZ	錢氏曰, 肝風心火, 二藏交爭而致搐也. 《正傳》


CC	驚有四證八候
ZZ	四證者, 驚風痰熱也. 小兒熱盛生痰, 痰盛生驚, 驚盛發搐, 搐盛則牙關緊急, 而八候生焉. 《直小》
ZZ	其肝主風, 其脾生痰, 其肺作熱, 其心發驚, 四證相臨, 重者先發. 《直小》
ZZ	八候者, 一搐ㆍ二搦ㆍ三掣ㆍ四顫ㆍ五反ㆍ六引ㆍ七󰜅ㆍ八視也. 搐者, 兩手伸縮. 搦者, 十指開合. 掣者, 勢如相撲. 顫者, 頭偏不正. 反者, 身仰向後. 引者, 臂若開弓. 󰜅者, 目直似怒. 視者, 睛露不活. 《直小》
ZZ	又云, 一搐者, 臂肘搐縮.
ZZ	二搦者, 十指開合, 搦之不已, 卽成握拳. 男子看大拇指, 其指握在外爲順, 在裏爲逆, 女子反看之.
ZZ	三掣者, 肩膊搐掣, 或連身跳起.
ZZ	四顫者, 或手或脚, 或頭或身, 四體顫動.
ZZ	五反者, 身首反張.
ZZ	六引者, 以手有如挽弓狀, 男左手直右手曲爲順, 右直左曲爲逆, 女子反看之.
ZZ	七󰜅者, 眼上󰜅覰高, 男子上󰜅爲順, 下󰜅爲逆, 女子反看之.
ZZ	八視者, 男子斜目視, 左爲順視, 右爲逆視, 女子反看之. 《直小》


CC	驚風, 大抵熱論虛實, 證別逆順, 治有後先
ZZ	盖實熱爲急驚, 虛熱爲慢驚. 慢驚本無熱, 所以熱者, 虛使然爾. 急驚屬陽, 用藥以寒, 慢驚屬陰, 用藥以溫, 甚不可以陰陽無別. 故曰熱論虛實者, 此也.
ZZ	男搐左視左, 女搐右視右.
ZZ	男眼上󰜅, 女眼下󰜅.
ZZ	男握拇指出外, 女握拇指入裏.
ZZ	男引手挽左直右曲, 女引手挽右直左曲. 凡此皆順, 反之則逆. 亦有先搐左, 而後雙搐者. 但搐順則無聲, 搐逆則有聲. 其指紋形勢彎弓, 入裏者順, 出外者逆, 出入相半者難痊. 故曰證別逆順者, 此也.
ZZ	熱盛生痰, 痰盛生驚, 驚盛生風, 風盛發搐. 治搐先於截風, 治風先於利驚, 治驚先於豁痰, 治痰先於解熱. 其若四證俱有, 又當兼施幷理, 一或有遺, 必生他證. 故曰治有先後者, 此也. 《直指》
ZZ	凡搐, 痰因氣鬱, 氣順則痰化而搐自止, 先以蘇合香元[方見氣門], 以薄荷湯, 入薑汁化下, 或星香散[方見下]. 《入門》


CC	驚搐之證有五
ZZ	驚搐一也, 而有晨夕之分, 表裏之異. 身熱力大者爲急驚, 身冷力小者爲慢驚, 仆地作聲, 醒時吐沫者爲癎, 頭目仰視者爲天弔, 角弓反張者爲痓, 治各不同也.
ZZ	因潮熱變爲搐, 在早晨寅卯辰時者, 肝旺也, 當補腎治肝. 補腎地黃元, 治肝瀉靑丸.
ZZ	因潮熱發搐, 在巳午未時者, 心旺也, 當補肝治心. 補肝地黃元, 治心導赤散ㆍ凉驚丸[方見下].
ZZ	因潮熱發搐, 在申酉戌時者, 此肺用事之時也, 是肝旺. 當補脾益黃散, 治肝瀉靑丸, 治心導赤散. 盖脾病肝强, 法當補脾, 恐木賊害, 故先瀉心肝, 以挫其强而後補脾.
ZZ	因潮熱發搐, 在亥子丑時者, 此腎用事之時也, 當補脾治心. 補脾益黃散, 治心導赤散ㆍ凉驚丸. 《錢乙》


CC	搐搦瘈瘲輕重
ZZ	百日內發搐, 眞者, 不過兩三次必死, 假者, 頻發不爲重. 眞者, 內生驚癎. 假者, 外傷風冷, 盖氣血未實, 不能勝任, 乃發搐也. 欲知假者, 口中氣出熱, 治之可發散, 大靑膏主之[方見下]. 《錢乙》
ZZ	其有搐搦反張斜視, 而牙關不緊口無痰涎者, 多是外感, 或內傷夾驚而成, 謂之假搐, 非內生驚癎也. 宜參蘇飮[方見寒門]ㆍ人參羌活散[方見下]. 《入門》
ZZ	搐搦者, 手足牽引, 一伸一縮, 卽瘈瘲之甚者也. 《河間》
ZZ	閻孝忠曰, 似搐而不甚搐, 此名瘈瘲.
ZZ	凡搐, 男左女右爲順, 易治, 男右女左爲逆, 難治.
ZZ	急驚, 初則搐搦俱作, 久而搐住只搦, 有急有緩. 但只肩動瘈瘲, 瘈瘲者候之輕也. 搐則盛也. 搦又重也. 《直小》


CC	驚搐有聲無聲
ZZ	驚癎發搐, 男發搐, 目左視無聲, 右視有聲, 女發搐, 目右視無聲, 左視有聲, 相勝故也. 更有發時證.
ZZ	又曰, 男反右視, 女反左視, 亦皆有聲. 《錢氏》
ZZ	男爲木, 故左視木位無聲, 右視金位相擊則有聲. 女爲金, 故右視金位無聲, 左視木位有聲, 相擊故也. 《易老》
ZZ	一童子三歲發搐, 自卯至巳, 目右視, 大叫哭. 錢氏曰, 此逆也. 男爲陽木, 發左視無聲則順, 右視有聲則逆. 所以然者, 左肝木也. 右肺金也. 逆則二藏相戰, 金木相擊而有聲也. 治宜瀉强補弱. 假令女發搐, 目左視, 是肺來乘肝, 肝不能任, 故叫哭也. 當瀉其肺, 後治其心, 續治其肝. 《錢乙》


CC	驚風發搐, 不可把捉
ZZ	小兒急驚方搐時, 不用驚擾, 此不足畏. 慢驚雖靜, 乃危病也. 急驚方搐時, 但扶持之, 不可擒捉. 盖風氣方盛, 恐流入筋脈, 或至手足, 成拘攣也. 《綱目》
ZZ	小兒搐搦時, 切戒把捉手足, 握持太急, 必半身不遂也. 當其搐時, 置一竹簟, 鋪之涼地, 使兒臥其上, 任其搐, 風力行遍經絡, 勢極自止, 不至傷人. 《子和》
ZZ	一小兒病手足搐搦. 戴人曰, 心火勝也. 勿持捉其手, 任其搐搦. 此由乳母保護太過所致. 乃令凈掃地, 以水洒之, 令極濕, 臥兒于地上, 良久, 渾身轉側, 泥漿皆滿, 仍以井水洗之, 卽差. 《子和》


CC	胎驚癎風
ZZ	胎驚癎風者, 乃孕婦嗜慾忿怒驚撲, 或傷風邪. 兒初生下, 卽嘔吐搐掣, 口眼喎斜, 聲啼聲短, 腮縮顖開, 或頰赤或面靑, 噤口咬牙, 眼合涎潮, 筋骨拘攣, 身腰强直, 臍腹腫起, 與噤口撮口同證, 視其眉間氣色, 紅赤者生, 靑黑者死. 辰砂膏最妙. 猪乳膏ㆍ鎭驚散[二方幷見上]ㆍ太乙散, 亦佳. 《入門》
DP	辰砂膏
SS	治胎驚癎風, 及噤口風. 辰砂 三錢, 玄明粉 二錢, 鵬砂ㆍ馬牙硝 各一錢半, 全蝎ㆍ眞珠末 各一錢, 麝香 一字. 右爲末, 油紙封裹, 自然成膏, 每取一豆許, 薄荷湯調下, 或乳汁調, 塗乳頭上, 令兒吮之. 《入門》
DP	太乙散
SS	治胎驚. 天漿子ㆍ天南星ㆍ白附子ㆍ天麻ㆍ防風ㆍ白茯苓 各二錢, 全蝎ㆍ朱砂 各一錢, 麝香 一字. 右爲末, 每取五分, 乳汁化下. 《入門》


CC	急驚風
ZZ	急驚者, 因聞大聲, 或大驚而發搐, 過則如故, 此無陰也. 當下之, 宜利驚丸.
ZZ	急驚者, 內有熱卽生風, 或因驚而發, 涎潮搐搦, 身體與口中氣皆熱, 及其發定, 或睡起, 卽了了如故. 用藥利下痰熱, 心神安寧, 卽愈. 《錢乙》
ZZ	急驚, 乃卒然得之, 心受驚, 肝主風, 致筋脈搐搦, 肝又主筋. 宜通心飮[方見上]ㆍ瀉靑丸ㆍ涼驚元ㆍ大靑膏. 《得效》
ZZ	急驚者, 因聞不常之聲, 或遇禽獸之吼, 以致牙關緊急, 壯熱涎潮, 竄視反張, 搐搦顫動, 口中熱氣, 頰赤脣紅, 大小便黃赤, 其脈浮數洪緊. 盖由內有實熱, 外挾風邪, 心家受熱而積驚, 肝家生風而發搐. 肝風心火, 二藏交爭, 血亂氣倂, 痰涎壅塞, 所以百脈凝滯, 關竅不通, 風氣蕃盛而無所泄, 故暴烈也. 《直小》
ZZ	治法, 通關截風, 定搐去痰. 其熱尙作, 則當下之, 一泄已後, 急須和胃鎭心.
ZZ	截風定搐, 先與開關散ㆍ嚔驚散, 次與驅風膏ㆍ鎭心丸ㆍ鎭肝丸ㆍ錢氏安神丸ㆍ鎭驚丸ㆍ保幼化風丹ㆍ靈神膏. 痰盛, 宜抱龍丸ㆍ截風丸. 鎭安心神, 宜金箔鎭心丸ㆍ寧心膏.
ZZ	所謂溫驚丸ㆍ利驚丸ㆍ涼驚丸者, 盖虛則溫之, 實則利之, 熱則凉之, 是謂活法. 《直小》
ZZ	驚風, 形證不明, 若言陰證, 則渾身又溫, 若作陽證, 則又不大搐, 乃陰陽不和, 宜用防風溫膽湯, 下大驚元ㆍ小驚元. 《得效》
ZZ	急驚, 先當定搐, 搐由風也, 風由熱也. 搐旣已作, 方可下熱退驚, 熱若不退, 驚亦不散.
ZZ	急驚, 截風定搐爲要, 風搐旣定, 次與下熱, 熱去則無風, 風散則不搐. 《直小》
DP	利驚丸
SS	治急驚, 身熱面赤, 口中氣熱, 大小便黃赤, 宜下用此. 黑丑頭末 五錢, 天竺黃ㆍ靑黛ㆍ輕粉 各一錢. 右爲末, 蜜丸豌豆大, 一歲兒用一丸, 薄荷湯化下. 《錢乙》
DP	溫驚丸
SS	治急驚虛證. 牛膽南星 四兩, 天竺黃 一兩, 朱砂 一錢半, 臙脂胚 半錢, 龍腦 五分. 右末, 牛膽汁和丸芡實大, 砂糖水化下.
SS	一名粉紅丸. 《錢乙》
DP	凉驚丸
SS	治急驚風. 黃連 一兩, 草龍膽ㆍ防風ㆍ靑黛 各三錢, 龍腦 五分, 牛黃ㆍ麝香 各一字. 右爲末, 麪糊和丸粟米大, 每取一二十丸, 金銀泡湯下. 《錢乙》
DP	瀉靑丸
SS	治肝熱, 急驚搐搦[方見五藏].
SS	一名涼肝元. 緣肝主風, 宜先涼肝, 而風自退. 《得效》
DP	大靑膏
SS	治急驚風, 宜用此發散. 白附子 一錢半, 天麻ㆍ靑黛 各一錢, 烏蛇肉ㆍ蝎梢 各半錢, 朱砂ㆍ天竺黃ㆍ麝香 各一字. 右細末, 生蜜和成膏, 月內兒粳米大, 半歲兒半皂子大, 一歲兒一皂子大, 以薄荷, 竹葉煎湯化下. 《得效》
DP	開關散
SS	治驚風, 口噤不開. 蜈蚣 一條(灸), 白殭蠶ㆍ南星(炮) 各一錢, 麝香 一字, 猪牙皂角 三錠(略燒存性). 右爲末, 以手點薑汁蘸藥少許, 擦牙, 或用物引滴, 入藥三兩點於口中, 涎出自開. 《得效》
DP	嚔驚散
SS	治急驚慢驚, 昏迷不省. 半夏(生) 一錢, 皂角 半錢. 右爲末, 取豆許, 吹入鼻中, 卽醒. 《得效》
DP	驅風膏
SS	治肝風發驚搐, 及胎風. 辰砂ㆍ蝎梢ㆍ當歸ㆍ草龍膽ㆍ川芎ㆍ梔子ㆍ大黃ㆍ羌活ㆍ防風ㆍ甘草 各一錢. 右爲末, 入麝香少許, 砂糖和丸芡實大, 每一丸, 薄荷ㆍ竹葉ㆍ蜜湯化下. 《丹心》
DP	鎭心丸
SS	治急驚風, 安心止驚, 散邪涼膈. 山藥ㆍ白茯苓 各一兩, 寒水石ㆍ甘草(灸) 各七錢半, 甛硝白者ㆍ朱砂 各五錢, 人參 二錢半, 龍腦ㆍ麝香 各五分. 右爲末, 蜜和每一兩作五十丸, 金箔爲衣, 薄荷湯下一丸. 《錢乙》
DP	鎭肝丸
SS	治急驚風熱. 天竺黃ㆍ生乾地黃ㆍ當歸ㆍ竹葉ㆍ草龍膽ㆍ川芎ㆍ大黃(煨)ㆍ羌活ㆍ防風 各二錢半. 右爲末, 蜜丸芡實大, 每二丸, 砂糖水化下. 《綱目》
DP	錢氏安神丸
SS	治急驚風, 及心熱驚啼. 麥門冬ㆍ馬牙硝ㆍ白茯苓ㆍ山藥ㆍ寒水石ㆍ甘草 各五錢, 朱砂 三錢, 龍腦 二字. 右爲末, 蜜和兩作三十丸, 每服一丸, 砂糖水化下. 《得效》
DP	鎭驚丸
SS	治急驚風, 鎭驚寧神, 退熱化痰. 牛膽南星 五錢, 朱砂 三錢半, 琥珀ㆍ天竺黃ㆍ雄黃 各三錢, 牛黃 二錢, 眞珠 一錢, 麝香 半錢, 金箔 十片. 右爲末, 麪糊和丸梧子大, 金箔爲衣, 薄荷ㆍ薑ㆍ蜜湯下五六丸. 《正傳》
DP	保幼化風丹
SS	治驚風四證八候, 去風痰驚熱. 南星ㆍ半夏ㆍ川烏ㆍ白附子 各一兩, 鬱金 五錢. 右爲末, 裝入臘月黃牛膽內, 陰乾百日, 取出, 硏爲末, 每一兩, 入雄黃ㆍ朱砂ㆍ鵬砂ㆍ焰硝 各一錢, 片腦ㆍ麝香 各少許, 共爲末, 蜜丸豌豆大, 燈心ㆍ薄荷湯硏化下一二丸. 《醫鑑》
DP	靈神膏
SS	赤茯神ㆍ朱砂 各一兩, 麥門冬 五錢, 麝香 二錢半. 右爲末, 蜜和作小餠子, 每一餠, 臨睡以薄荷湯化下, 神效.
SS	一老醫, 乃三世小兒科, 家傳只有四五藥, 愈病無數. 如小兒驚搐, 多是熱證, 不宜便用驚風藥, 只以導赤散[方見五藏], 加防風ㆍ竹葉同煎, 用二三貼, 導去心經邪熱, 其搐便止, 次服靈神膏. 《集驗》
DP	抱龍丸
SS	治驚風潮搐, 身熱昏睡, 能下痰熱, 乃心肺肝藥也. 牛膽製南星 一兩(無膽星, 則只取生者剉炒熟用之), 天竺黃 五錢, 雄黃ㆍ朱砂 各二錢半, 麝香 一錢. 右爲末, 煮甘草膏和丸皂莢子大[一云芡實大], 溫水化下, 百日內兒一丸作三次服, 五歲兒一二丸服, 臘雪水煮甘草和藥, 尤佳. 《錢乙》
SS	抱者, 保也. 龍者, 肝也. 肝爲母, 心爲子, 母安則子安. 況心藏神, 肝藏魂, 神魂旣定, 驚從何生. 《丹心》
DP	截風丸
SS	治驚風痰搐. 天麻ㆍ白殭蠶ㆍ南星(炮) 各二錢, 蜈蚣 一條, 白附子ㆍ防風ㆍ朱砂ㆍ全蝎 各一錢, 麝香 一字. 右爲末, 蜜丸梧子大, 每一丸, 薄荷湯化下. 《入門》
DP	金箔鎭心丸
SS	治驚風, 鎭安心神. 全蝎 七箇(以薄荷葉包裹, 慢火灸乾), 天麻ㆍ防風ㆍ羌活ㆍ牛黃ㆍ赤茯苓ㆍ犀角ㆍ朱砂ㆍ麝香ㆍ甘草 各一錢. 右爲末, 蜜丸皂子大, 金箔爲衣, 每取一二丸, 薄荷湯化下. 《入門》
DP	寧心膏
SS	治小兒不定, 恍惚不寧, 恐畏多哭, 睡中驚魘. 朱砂 二錢, 人參ㆍ白朮ㆍ白茯苓ㆍ茯神ㆍ山藥ㆍ羌活ㆍ甘草 各一錢, 龍腦ㆍ麝香 各一字. 右爲末, 蜜丸芡實大, 以薄荷湯化下一丸. 《丹心》
DP	防風溫膽湯
SS	治驚風, 消痰疏風順氣. 半夏ㆍ枳殼ㆍ赤茯苓 各五分, 陳皮ㆍ防風 各二分半, 人參 二分, 甘草 一分半. 右剉, 作一貼, 入生薑 一片, 紫蘇 二葉, 煎水調下, 大驚元ㆍ小驚元服之. 《得效》
DP	大驚元
SS	治驚風, 安神定驚. 又治心熱夜啼. 酸棗仁(去皮)ㆍ蚌粉(炒)ㆍ甘草(灸) 各五錢, 人參ㆍ赤茯苓ㆍ白朮ㆍ朱砂ㆍ麥門冬ㆍ木香ㆍ代赭石(醋煮) 各二錢半, 白殭蠶ㆍ桔梗尾 各一錢二分半, 全蝎 三箇, 金銀箔 各三片. 右爲末, 蜜丸梧子大, 金銀箔爲衣, 薄荷湯化下一二丸.
SS	一名大安神元. 《得效》
DP	小驚元
SS	治驚風. 鬱金(皂角水浸煮)ㆍ黃連ㆍ馬牙硝ㆍ木香ㆍ藿香ㆍ草龍膽 各二錢半, 全蝎 三箇. 右爲末, 麪糊和丸梧子大, 以雄黃ㆍ朱砂ㆍ麝香ㆍ金銀箔爲衣, 薄荷湯化下一二丸. 《得效》
DD	急驚風不治證
ZZ	眼睛翻轉, 口中出血, 兩足擺跳, 肚腹搐動, 摸體尋衣, 神昏氣促, 噴藥不下, 通關不嚔, 心中熱痛, 忽大叫者, 皆不治. 《醫鑑》


CC	慢驚風
ZZ	慢驚者, 得於大病之餘, 吐瀉之後, 及過服寒涼藥. 其證眼慢騰騰或露睛, 手足瘈瘲, 面色靑白, 渾身四肢冷, 黙黙不聲, 其脈沈遲, 用白朮散, 益黃散, 加防風ㆍ冬瓜仁, 煎服. 《得效》
ZZ	慢驚者, 因吐瀉日久, 中氣太虛而得, 其身冷, 口鼻中氣寒, 大小便靑白, 昏睡露睛, 目上視, 手足瘈瘲. 盖脾虛則生風, 風盛則筋急, 宜用黃芪湯ㆍ溫白丸. 《正傳》
ZZ	陰證慢驚, 自急驚陽證傳來, 纔經吐瀉, 便是慢驚. 男子以瀉得之爲重, 女子以吐得之爲重.
ZZ	慢驚者, 眼半開半合, 似睡不睡, 十指或開或合, 似搐不搐, 口眼手足有時牽掣, 脈或浮或沈, 身或涼或熱, 或吐或瀉, 或不吐瀉, 或食乳或不乳, 名半陰半陽合病. 因吐瀉得者, 宜加味朮附湯ㆍ醒脾散ㆍ養乳方, 虛風痰多, 宜八仙散.
ZZ	慢驚純陰證, 宜烏蝎散, 陽證尙在, 宜蟬蝎散.
ZZ	方傳慢候而尙有陽證[八候尙在], 不必回陽, 但與截風調胃, 用蟬蝎散ㆍ醒脾散. 若手足氷冷, 方可回陽, 用硫黃ㆍ附子. 如腦ㆍ麝ㆍ銀ㆍ粉ㆍ巴ㆍ硝輩, 　一切禁斷. 《入門》
ZZ	古云, 病家怕驚不怕瀉, 醫家怕瀉不怕驚, 如泄瀉不止, 且先治瀉, 若更治風, 則驚風愈甚. 《直小》
ZZ	瀉滑靑者, 宜防慢驚. 盖瀉靑色者, 乃夾驚, 木剋土也.
ZZ	凡兒瀉出靑色者, 由脾土受肝木剋勝, 而見本質. 由其藏之虛寒, 黃芪益黃散主之.
ZZ	小兒慢驚, 或吐利不止, 變成虛風搐搦者, 非風也. 胃氣欲絶故也. 用來復丹[方見寒門]五粒, 硏碎米飮送下, 卽效. 《得效》
ZZ	慢驚, 宜用溫驚丸ㆍ神效散ㆍ觀音散ㆍ全蝎觀音散ㆍ三味天漿子散ㆍ補脾湯ㆍ保生丹ㆍ延生丹ㆍ參朮半夏湯ㆍ防風元ㆍ銀白散. 《諸方》
ZZ	涎盛, 宜奪命散[方見下]ㆍ雙金丸ㆍ南星飮. 《諸方》
DP	白朮散
SS	治吐瀉日久不止, 津液枯竭, 煩渴引飮, 欲成慢驚風. 葛根 二錢, 人參ㆍ白朮ㆍ白茯苓ㆍ木香ㆍ藿香ㆍ甘草 各一錢. 右麤末, 每二錢, 水煎任意服.
SS	泄瀉, 加山藥ㆍ白扁豆ㆍ肉豆蔲, 已成慢驚, 加天麻ㆍ細辛ㆍ全蝎ㆍ白附子.
SS	驚風, 泄瀉煩渴, 皆津液內耗也. 不問陰陽, 多煎滿意, 取足飮之, 彌多彌好.
SS	一名錢氏白朮散. 《錢乙》
SS	一名淸寧散. 《得效》
DP	益黃散
SS	治慢驚風. 黃芪 二錢, 人參ㆍ陳皮 各一錢, 白芍藥 七分, (生)甘草ㆍ(灸)甘草 各五分, 白茯苓 四分, 黃連 二分. 右麤末, 水煎, 時時服.
SS	一名黃芪益黃散. 凡驚兒瀉靑色, 大禁涼驚丸. 盖風木旺必剋脾土, 當先實其土, 後瀉其木也. 當於心經中, 以甘溫補土之源, 更於脾土中, 瀉火以甘寒, 補金以酸涼, 使脾土中金旺火衰, 則風木自虛矣. 《東垣》
DP	黃芪湯
SS	治慢驚風, 大便泄靑色. 黃芪 二錢, 人參 一錢, 甘草(灸) 五分. 右作一貼, 水煎服. 加白芍藥一錢, 尤妙.
SS	此證, 風木旺, 必剋脾土, 宜先實其土, 後瀉其木, 是爲神治之法.
SS	一名保元湯. 《東垣》
DP	溫白丸
SS	治慢驚風. 白殭蠶(炒)ㆍ白附子(生)ㆍ南星(炮) 各一兩, 天麻(生) 五錢, 全蝎 一錢. 右爲末, 麪糊和丸菉豆大, 生薑米飮下, 五七丸至二三十丸. 《錢乙》
DP	加味朮附湯
SS	治吐瀉後, 變成慢驚, 或因藏寒洞泄得者. 附子(炮)ㆍ白朮 各一兩, 肉豆蔲(煨) 二箇, 木香ㆍ甘草(灸) 各五錢. 右麤末, 每二錢, 薑三棗二, 水煎服. 《入門》
DP	醒脾散
SS	治脾困昏沈, 吐瀉不止, 漸成慢驚. 人參ㆍ白朮ㆍ白茯苓ㆍ白附子ㆍ白殭蠶ㆍ天麻ㆍ木香ㆍ甘草 各五分, 全蝎 二分半. 右麤末, 每二錢, 薑二棗一, 水煎, 漸漸服, 不可頓服. 《綱目》
DP	釀乳方
SS	治慢驚風. 人參ㆍ木香ㆍ藿香ㆍ沈香ㆍ陳皮ㆍ神麴ㆍ麥芽 各一錢, 丁香 五分. 右剉, 作一貼, 入薑 五片, 紫蘇 五葉, 棗 三枚, 同煎, 乳母食後, 須去乳汁盡, 方取服之, 卽仰臥霎時, 次令兒吮數口, 不可過飽. 如嘔定, 急宜截風, 服八仙散. 兩日後, 宜醒脾散, 此良法也. 如此調理, 無不愈者. 《湯氏》
DP	八仙散
SS	治慢驚虛風. 天麻ㆍ白附子ㆍ白花蛇肉ㆍ防風ㆍ南星ㆍ半夏麴ㆍ冬瓜仁ㆍ全蝎 各二分半, 加川烏 一分. 右剉, 作一貼, 入薑二棗一, 薄荷二葉, 同煎服. 《湯氏》
DP	烏蝎散
SS	治慢驚純陰證, 吐瀉不止. 四君子湯[方見氣門], 加川烏ㆍ全蝎ㆍ南星 各一錢. 右剉, 入薑三棗二, 水煎服之. 《入門》
DP	蟬蝎散
SS	慢驚風, 陽證尙在, 宜用此藥. 全蝎 七箇, 蟬退 二十一箇, 南星 一箇, 甘草 二分半. 右麤末, 每一錢, 入薑 三片, 棗 二枚, 水煎服. 《入門》
DP	神效散
SS	治慢驚風.
SS	歌曰, 一粒丁香一箇蝎, 一字辰砂一點血.
SS	右三味, 俱爲末, 男用男左手中指血, 女用女右手中指血, 蘸藥末, 擦兒脣上, 卽愈. 《綱目》
DP	觀音散
SS	治脾困多瀉, 不思乳食, 精神昏困, 四肢冷, 欲成慢驚. 人參 一錢, 蓮肉ㆍ神麴 各二分, 白茯苓 一分半, 白朮ㆍ黃芪ㆍ木香ㆍ白扁豆ㆍ甘草 各一分. 右剉, 入薑二棗一, 藿香三葉, 同煎服. 《入門》
DP	全蝎觀音散
SS	治吐瀉後, 成慢驚風, 亦治慢脾風. 卽前方, 加羌活ㆍ防風ㆍ天麻ㆍ全蝎也. 《入門》
DP	三味天漿子散
SS	治慢驚風. 天漿子ㆍ白殭蠶ㆍ全蝎 各三枚. 右爲末, 每一字, 薄荷湯調下. 《直小》
DP	補脾湯
SS	治慢驚風. 白朮 一錢三分, 白芍藥(酒炒) 一錢, 白茯苓ㆍ半夏 各七分, 陳皮ㆍ黃芪(蜜水炒)ㆍ人參ㆍ當歸ㆍ川芎ㆍ肉豆蔲(煨)ㆍ乾葛ㆍ神麴(炒) 各五分, 黃連(炒)ㆍ甘草(灸) 各三分. 右剉, 作一貼, 水煎, 稍稍服. 《醫鑑》
DP	保生丹
SS	治慢驚風. 朱砂ㆍ天麻ㆍ白附子(炮)ㆍ白殭蠶(炒)ㆍ全蝎(微炒) 各二錢, 乾薑(炮)ㆍ牛黃ㆍ麝香 各一錢. 右爲末, 蜜丸麻子大, 薄荷湯下三丸. 《直小》
DP	延生丹
SS	治同上. 南星(炮) 二錢半, 朱砂ㆍ牛黃ㆍ羌活 各一錢二分半, 麝香 六分, 蝎梢 七枚, 白殭蠶 三枚. 右爲末, 棗肉和丸菉豆大, 薄荷湯化兩丸服之. 《直小》
DP	參朮半夏湯
SS	治慢驚風, 子母俱服. 人參ㆍ白朮 各二錢, 半夏ㆍ天麻 各七分, 白茯苓ㆍ陳皮 各五分, 細辛ㆍ薄荷ㆍ甘草 各二分, 全蝎(炒) 一枚. 右剉, 作一貼, 薑三, 水煎服. 《正傳》
DP	防風元
SS	治慢驚風. 天麻ㆍ防風ㆍ人參 各五錢, 全蝎ㆍ白殭蠶ㆍ甘草 各二錢半, 朱砂ㆍ雄黃 各一錢七分半. 右爲末, 蜜丸芡實大, 人參湯或冬瓜仁湯化下. 《得效》
DP	銀白散
SS	治慢驚風, 祛風助胃. 蓮肉ㆍ白扁豆ㆍ白茯苓 各二錢, 白附子(炮)ㆍ人參ㆍ天麻ㆍ全蝎(炒)ㆍ木香ㆍ藿香ㆍ甘草(炒) 各一錢, 陳米(炒) 三錢. 右麤末, 每二錢, 入薑 二片, 冬瓜仁 七粒, 同煎服. 《得效》
DP	南星飮
SS	治慢驚, 脾困涎盛, 不思乳食. 大南星 一箇(炒赤), 冬瓜仁ㆍ白扁豆(薑汁炒) 各三錢. 右爲末, 每二錢, 以薑 二片, 防風 少許, 同煎服. 《得效》
DP	雙金丸
SS	治吐瀉日久, 脾胃虛損, 手足厥冷, 精神昏塞, 多睡露睛, 口鼻氣冷, 欲成慢驚風. 金液丹[方見寒門], 與靑州白元子[方見風門]等分, 同硏, 生薑米飮調灌之. 惟多服乃效. 雖至危者, 往往死中得生, 十救八九. 沈存中云, 金液丹, 治吐利垂絶, 服之得活, 須多服方驗. 《綱目》
SS	一云, 金液丹, 眞小兒吐瀉之妙劑也. 《入門》
DD	驚風治驗
ZZ	一小兒吐瀉, 諸醫以藥下之, 至虛變成慢驚. 其候昏睡露睛, 手足瘈瘲而身冷, 錢氏與瓜蔞湯[方見本書], 其兒卽開目而身溫. 其兒不大小便, 諸醫以藥利之. 錢曰, 不當利小便, 利之必身冷. 一二日果身冷. 錢曰, 不能食而胃虛, 若利大小便, 則脾胃俱虛, 當身冷而開目卽死. 今幸胎氣實而難衰也. 用益黃散[方見五藏], 使君子丸[方見本書], 四服後, 果能飮食. 後又不語, 諸醫作失音治之. 錢曰, 此因涼藥利小便, 致脾腎俱虛, 今脾已實腎尙虛, 用六味地黃元, 一月而痊, 聲音如故. 《錢乙》
DD	慢驚風不治證
ZZ	慢驚, 四肢厥冷, 吐瀉咳嗽, 面黯神慘, 胃痛鴉聲, 兩脇動氣, 口生白瘡, 髮直搖頭, 眼睛不轉, 涎鳴喘噎, 頭軟, 大小便不禁, 手足一邊牽引者, 皆不治. 《醫鑑》
ZZ	似搐而不甚搐, 似睡而精神慢, 四肢與口中氣皆冷, 睡中露睛, 或胃痛而啼哭如鴉聲. 此證已危, 盖脾胃虛損故也. 《寶鑑》
ZZ	慢驚欲絶之時, 虛痰上攻, 咽喉引氣, 呼吸麤大, 脈來浮數, 是謂陰盛强陽. 錯認以爲陽氣已復, 直與峻藥下痰, 痰隨藥下, 氣隨痰絶. 人以醫殺咎之, 此不識覆燈將絶之候. 雖不下藥, 亦無生意矣. 《直小》


CC	急慢驚風通治
ZZ	宜備急丸ㆍ牛黃抱龍丸ㆍ保命丹ㆍ至聖保命丹ㆍ千金散ㆍ星香散ㆍ朱粉散ㆍ奪命散ㆍ探生散.
DP	備急丸
SS	治急慢驚風. 五月五日取, 白頸蚯蚓(不拘多少, 去泥焙乾爲末), 加朱砂等分, 糊丸菉豆大, 金箔爲衣, 每一丸, 白湯下.
SS	一法, 取蚯蚓, 以竹刀中斷之, 看取急跳者治急驚, 慢跳者治慢驚. 各另硏爛, 和朱砂末作丸菉豆大, 分二器貯之, 記而用之, 神妙. 《丹心》
DP	牛黃抱龍丸
SS	治急慢驚風, 痰嗽潮搐, 能鎭驚安神. 牛膽南星 一兩, 天竺黃 五錢, 雄黃ㆍ辰砂 各二錢半, 麝香ㆍ眞珠ㆍ琥珀 各一錢, 牛黃 五分, 金箔 十片. 右細末, 水煮甘草膏, 和丸芡實大, 金箔爲衣, 每三歲兒服一丸, 五歲二丸, 十歲服三五丸, 薄荷湯化下. 《醫鑑》
SS	此方, 與上鎭驚丸, 同而錢數異. 《醫鑑》
DP	保命丹
SS	治急慢驚風, 尙有陽證者, 常服, 安神化痰. 全蝎 十四箇, 防風ㆍ南星ㆍ蟬退ㆍ白殭蠶ㆍ天麻ㆍ琥珀 各二錢, 白附子ㆍ辰砂 各一錢, 麝香 五分. 有熱, 加牛黃ㆍ片腦 各五分. 右爲末, 粳米飯搗丸皂子大, 金箔爲衣, 乳汁或薄荷湯化下一丸. 《入門》
DP	千金散
SS	治急慢驚風, 痰喘, 雖至死, 但灌藥下咽, 卽活. 黃連ㆍ天麻ㆍ朱砂 各四分, 全蝎ㆍ白殭蠶 各三分, 牛膽南星ㆍ甘草 各二分, 牛黃ㆍ龍腦 各六釐. 右爲末, 每用五七釐, 薄荷燈心湯調下. 《回春》
DP	星香散
SS	治急慢驚風, 搐搦竄視涎潮. 南星(炮) 二錢半, 木香ㆍ橘紅 各一錢, 全蝎 二箇. 右剉, 作一貼, 薑 四片, 水煎, 頻灌, 大便去涎, 卽愈. 《得效》
DP	朱粉散
SS	治急慢驚風.
SS	歌曰, 一粒朱砂一片雪[輕粉也], 七箇殭蠶三箇蠍, 不問驚風與慢風, 服時須用生人血[乳汁也].
SS	右先將蠶蠍微炒燥, 取出待冷, 同砂粉硏爲細末, 却以母乳汁調, 抹於兒口內, 立效. 《十三方》
DP	奪命散
SS	大能控風痰. 不問急慢驚風, 痰塞咽喉, 其響如潮, 名曰潮涎, 百藥不能過咽, 命在須臾, 但用此藥入喉, 痰則墜下, 功有萬全, 奪天地之造化也. 靑礞石一兩, 同焰硝一兩, 入鍋內火煆, 待硝盡, 候礞石如金色, 取用. 右細末, 急驚風身熱, 用薄荷汁入蜜調, 微溫服. 其藥自裹痰墜下, 從大便出如稠涕膠粘, 乃藥之功也. 次服去風退熱截驚等藥. 慢驚極危者, 用此藥, 以靑州白元子再硏爲末, 薑汁調, 煎如糊, 熟蜜調下, 其涎卽墜入腹. 次服蛇ㆍ蝎ㆍ蜈蚣ㆍ川烏等藥.
SS	此藥, 治急慢驚, 利痰之聖藥, 以器盛水, 吐痰水上, 以藥少許糝之, 痰隨藥而下. 須用木香湯調下. 《湯氏》
SS	礞石雖利痰, 非胃家所好. 故以木香佐之, 能裹痰從大便出, 而無糞來不動藏府, 始知藥妙. 《入門》
DP	探生散
SS	治急慢驚風, 諸藥不效, 用此吹鼻, 定其死生. 雄黃ㆍ沒藥 各一錢, 乳香 五分, 麝香 一字. 右爲末, 吹少許入鼻, 如眼淚鼻涕俱出者, 可治. 《醫鑑》
DP	至聖保命丹
SS	治急慢驚風, 及胎驚天弔. 南星(炮) 三錢[膽星尤佳], 白附子ㆍ防風ㆍ天麻ㆍ蟬殼ㆍ白殭蠶(炒) 各二錢, 麝香 半錢, 全蝎 十四箇. 右爲末, 飯丸梧子大, 朱砂爲衣, 每一丸, 薄荷湯化下. 《直小》


CC	慢脾風
ZZ	慢脾風, 由慢驚後, 吐瀉損脾, 病傳已極, 總歸虛處, 惟脾所受, 故曰脾風. 若逐風則無風可逐, 若療驚則無驚可療, 但脾間痰涎凝滯, 虛熱往來, 其眼合者, 乃脾困, 氣乏神迷也. 世所謂慢風難療者, 是也. 《直小》
ZZ	若見眼合, 卽是脾風.
ZZ	慢驚察視爲要, 眼睛昏定爲重, 竄視爲重, 四肢厥冷爲重, 睛定不眨爲重, 雖眨不左右顧亦重, 汗出如流亦重, 口面忽作黲黯色至重. 眼在半合半開之間, 乃知陰氣所盛, 傳入藏間. 陽氣已虧, 脾經屬陰, 次第入脾, 故言慢脾風候.
ZZ	慢驚, 其眼半開半合, 則當預作慢脾風, 調理之.
ZZ	慢脾風之候, 面靑額汗, 舌短頭低, 眼合不開, 睡中搖頭吐舌, 頻嘔腥臭, 噤口咬牙, 手足微搐而不收, 或身冷或身溫而四肢冷, 其脈沈微, 陰氣極盛, 胃氣極虛, 十救一二. 盖由慢驚風而傳變, 宜用黑附湯救之. 又生附四君子湯ㆍ蝎附散, 皆可. 《直小》
ZZ	慢脾風用藥, 乃不得已也. 其危如燈無油, 漸見昏滅. 錢氏用金液丹, 與靑州白元子各半, 硏勻, 飯飮薄荷湯下一錢半, 此截風回陽也. 《直小》
ZZ	小兒頭雖熱, 眼珠靑白而足冷. 頭雖熱, 或腹脹而足冷. 頭雖熱, 或泄瀉而足冷. 頭雖熱, 或嘔吐而足冷. 頭雖熱, 或渴而足冷. 已上五證, 作搐者, 名曰慢脾風. 速與補脾益眞湯, 加全蝎一枚, 或全蝎觀音散[方見上]. 《直小》
DP	黑附湯
SS	治慢脾風, 危急者. 附子(炮) 三錢, 木香 一錢半, 白附子 一錢, 甘草(灸) 半錢. 右剉分二貼, 入薑五, 水煎, 以匙灌下. 若手足煖而甦省, 卽止. 《得效》
DP	生附四君子湯
SS	治慢脾, 助胃回陽. 四君子湯料, 加生附子末等分. 右剉, 二錢, 入薑 五片, 水煎, 以是灌口中, 手足煖卽止[方見氣門]. 《錢氏》
DP	蝎附散
SS	治慢脾風, 回陽豁痰. 附子(炮) 二錢, 南星(炮)ㆍ白附子(炮)ㆍ木香 各一錢, 全蝎 七箇. 右剉, 取一錢, 薑五煎服. 《得效》
DP	補脾益眞湯
SS	治慢脾風. 丁香ㆍ木香ㆍ訶子皮ㆍ陳皮ㆍ厚朴ㆍ草果ㆍ肉豆蔲ㆍ白茯苓ㆍ人參ㆍ白朮ㆍ桂枝ㆍ半夏ㆍ附子(炮)ㆍ甘草(灸) 各二分, 全蝎(炒) 一枚. 右剉, 入薑二棗一, 水煎灌服, 服訖, 令揉心下, 以助藥力. 《綱目》
DD	慢脾風不治證
ZZ	身冷, 粘汗, 直臥如尸, 喘嗽, 頭軟, 背直, 口噤, 頭搖, 大小便不禁, 脣縮, 氣麤, 痰如牽鋸之聲者, 不治. 《直小》
ZZ	慢脾風, 若也一藏絶, 卽不可用藥. 如眼無光, 指甲黑, 四肢垂嚲, 五體俱冷, 幷不須下藥. 《直小》


CC	天弔驚風
ZZ	孫眞人曰, 乘馬遠行, 當沐浴更衣, 然後方可近於嬰兒. 否則多爲天弔急驚之疾. 錢仲陽曰, 步履糞穢之氣, 無使近於嬰兒, 令兒急驚風搐也. 《類聚》
ZZ	天弔, 亦驚風之證. 但天弔發時, 頭目仰視, 驚風則無也. 《綱目》
ZZ	小兒瘈瘲不定, 翻眼戴睛, 狀若神祟, 頭目仰視, 手足抽掣, 如魚之上釣, 故曰天釣. 甚者, 爪甲亦靑, 宜服蘇合香元[方見氣門].
ZZ	此由乳母過飧熱毒, 心肺生熱, 加以外感風邪所致. 宜用九龍控涎散ㆍ釣藤散. 熱勝則保命丹, 痰盛則抱龍丸[二方幷見上].
ZZ	又有驚風內釣之證, 腹痛多啼, 面靑脣黑, 傴僂反張, 外腎腫, 尿如米泔, 眼有紅筋血點, 乃寒氣壅結, 宜釣藤膏. 《入門》
DP	九龍控涎散
SS	治天弔. 蜈蚣 一條(酒塗灸), 臘茶ㆍ雄黃ㆍ甘草 各二錢, 乳香ㆍ天竺黃ㆍ白礬(枯)ㆍ荊芥穗 各一錢, 菉豆(半生半炒) 一百粒. 右爲末, 每半錢, 人參薄荷湯調下. 《醫林》
DP	釣藤散
SS	治同上. 人參ㆍ犀角 各五分, 全蝎ㆍ天麻 各二分, 甘草 一分. 右剉, 水煎服. 《入門》
SS	一名釣藤飮, 有釣藤一味. 《湯氏》
DP	釣藤膏
SS	治驚風內釣. 木香ㆍ薑黃 各二錢, 乳香ㆍ沒藥 各一錢半, 木鱉子肉 五箇. 右爲末, 蜜調成膏, 收罐內, 以釣藤煎湯, 或薄荷湯化下少許. 《入門》


CC	痓痙
ZZ	痓與痙, 亦驚風之類.
ZZ	痓者, 手足氷冷, 痙者, 擧身强直. 痓痙本一病, 當以陽剛陰柔別之, 剛者有汗, 柔者無汗. 其證肢體强直, 腰身反張, 甚於風癎, 大抵不治. 《直小》
ZZ	身軟時醒者爲癎, 身反張强直如弓, 不時醒者爲痓, 十無一生. 《湯氏》
ZZ	證候治法, 詳具風門.


CC	癲癎
ZZ	驚風三發則爲癎, 癎者, 小兒惡病也. 大人曰癲, 小兒曰癎, 其實一也. 又曰, 十歲以上爲癲, 十歲以下爲癎. 《入門》
ZZ	驚癎, 卽急驚之證, 但驚癎發時, 仆地作聲, 醒時吐涎沫, 急慢驚, 則不作聲, 不吐沫也. 《綱目》
ZZ	癎者, 卒然暈倒, 目瞪流涎, 神氣鬱勃, 四肢搐搦, 沈黙昏憒, 似死似生, 其聲惡叫, 過後惺惺. 《直小》
ZZ	錢氏方有五癎, 病關五藏, 用五色丸[方見神門].
ZZ	治法, 惟以驚風食三種, 陰陽二證, 別而治之.
ZZ	驚癎者, 恐怖積驚而發, 啼叫恍惚, 宜定魄丸ㆍ沈香天麻湯.
ZZ	風癎者, 風邪外襲, 先屈手指如數物乃發, 宜追風祛痰丸[方見神門].
ZZ	食癎者, 乳食時, 遇驚停積, 或成癖, 或大便酸臭, 宜紫霜丸.
ZZ	始也, 身熱抽掣, 啼叫, 是爲陽癎, 易治. 宜龍腦安神丸ㆍ淸心滾痰丸[二方幷見神門].
ZZ	始也, 身無熱, 手足淸冷, 不抽掣, 不啼叫, 是爲陰癎, 難治. 宜五生丸ㆍ引神歸舍丹[二方幷見神門].
ZZ	因急驚爲癎, 宜三癎丹.
ZZ	因慢驚成癎, 取來復丹[方見寒門], 薄荷泡湯化下一二丸, 得利卽愈. 《入門》
ZZ	又有胎中受驚成癎, 宜燒丹丸[方見神門].
ZZ	癎病方萌, 耳後高骨間, 必有靑紋, 紛紛如線, 見之, 急用爪破, 須令血出, 啼叫尤得氣通, 易效也. 《直小》
DP	定魄丸
SS	治因驚發癎. 人參ㆍ琥珀ㆍ茯神ㆍ遠志ㆍ朱砂ㆍ天麻ㆍ石菖蒲ㆍ天門冬ㆍ酸棗仁ㆍ甘草 各等分. 右爲末, 蜜丸皂子大, 朱砂爲衣, 每一丸, 燈心薄荷煎湯化下. 《入門》
DP	沈香天麻湯
SS	治小兒因驚成癎發搐, 痰涎壅塞, 目多白睛, 項背强急, 喉中有聲, 神思如痴. 羌活 五分, 獨活 四分, 防風ㆍ天麻ㆍ半夏ㆍ附子(炮) 各三分, 沈香ㆍ益智ㆍ川烏炮 各二分, 薑屑ㆍ當歸ㆍ甘草 各一分半. 右剉, 作一貼, 入薑 三片, 水煎服, 先灸兩蹻脈各二七壯. 《寶鑑》
DP	紫霜丸
SS	治食癎, 及腹中有食積痰癖, 吐哯乳[音顯, 不嘔而吐也]. 代赭石(醋淬七次)ㆍ赤石脂 各一兩, 巴豆 三十粒(去皮油), 杏仁 五十箇(去皮尖). 右先將杏仁泥ㆍ巴豆霜, 入二石末相和, 搗千杵, 若硬入少蜜, 貯密器中. 月內兒服麻子大一粒, 乳汁化下, 百日內服小豆大.
SS	食癎用此取積, 幷不虛人. 凡兒有熱不欲飮乳, 眠睡不寧, 常常驚悸, 此皆發癎之漸, 卽以此藥導之, 減其盛勢, 則無驚風釣癎之患矣. 《入門》
SS	一方, 赭石 二錢, 巴豆 二十一粒(去皮油), 杏仁 二十一箇. 右末, 飯丸粟米大. 《錢乙》
DP	三癎丹
SS	治急驚爲癎. 蜈蚣 一條, 牛膽南星 二錢, 全蝎ㆍ防風ㆍ白附子ㆍ遠志ㆍ蘆薈ㆍ玄胡索ㆍ辰砂 各一錢, 麝香 一字, 金銀箔 各三片. 右爲末, 糊丸梧子大, 金銀箔爲衣, 每一丸, 以薄荷湯化下. 《錢乙》


CC	疳病
ZZ	疳者, 乾也. 瘦瘁少血也. 兒童二十歲以下曰疳, 二十歲以上曰勞. 皆由氣血虛憊, 藏府受傷. 故有五藏疳, 外有蛔疳ㆍ脊疳ㆍ腦疳ㆍ乾疳ㆍ疳渴ㆍ疳瀉ㆍ疳痢ㆍ腫脹疳ㆍ無辜疳ㆍ丁奚ㆍ哺露, 治之各有方. 其病多因乳哺失常, 肥甘不節, 腸胃積滯而得之. 故其爲證, 頭皮光急, 毛髮焦稀, 腮縮鼻乾, 口淡脣白, 兩眼昏爛, 揉鼻撏目, 脊聳體重, 鬪甲咬牙, 焦渴自汗, 漩白瀉酸, 肚脹腸鳴, 結癖潮熱, 或身多瘡疥, 酷嗜瓜果酸鹹炭米泥土, 多飮水者, 是也. 惟腎疳害人最速, 盖腎虛受邪, 疳奔上焦, 故以走馬爲喩. 初作口臭, 次傳齒黑齦爛, 熱血迸出, 甚則齒脫, 宜急治之. 縱得全活, 齒不復生矣. 《得效》
ZZ	疳乾ㆍ疳渴ㆍ疳勞ㆍ疳瀉ㆍ疳痢ㆍ疳腫, 皆五疳之危證, 曰蛔疳ㆍ腦疳ㆍ脊疳ㆍ無辜疳ㆍ丁奚疳ㆍ哺露疳, 皆五疳死證, 所以然者, 五藏俱病故也. 《入門》
ZZ	大抵疳病, 當辨冷熱肥瘦. 其初病者爲肥熱疳, 久病者爲瘦冷疳, 冷熱交作者, 爲冷熱疳, 當分治之. 《錢乙》
ZZ	疳病, 因多食肥甘所致, 故命名曰疳. 《正傳》
ZZ	凡兒大便色白, 小便濁如米泔, 此疳病也. 《回春》
ZZ	諸疳, 皆依本藏補其母. 假令日中發潮熱, 是心虛熱也. 肝爲心母, 法當先補肝母, 肝實而後瀉心. 心得母氣, 則內平而潮熱自愈矣. 《錢乙》


CC	五藏疳
ZZ	一曰肝疳, 其證搖頭揉目, 白膜遮睛, 合面而臥, 肉色靑黃, 髮立筋靑, 腹中積聚, 下痢頻多, 轉甚羸瘦. 又曰肝疳, 一名風疳, 白膜遮睛, 或雀目昏暗.
ZZ	二曰心疳, 其證渾身壯熱, 吐利無常, 頰赤面黃, 口舌生瘡, 痢久不痊, 多下膿血, 有時虛驚. 又曰心疳, 一名驚疳, 苦要驚啼, 常喫水.
ZZ	三曰脾疳, 其證腹多靑筋, 乳食不多, 心腹脹滿, 面色萎黃, 骨立毛焦, 乳食不消, 好喫泥土, 痢多酸臭. 又曰脾疳, 亦曰食疳, 面黃腹大, 好食泥土, 身有瘡疥.
ZZ	四曰, 肺疳, 其證咳嗽氣逆, 皮毛乾焦, 揉鼻咬甲, 壯熱憎寒, 口鼻生瘡, 頻頻泄利, 糞中米出, 皮上粟生. 又曰肺疳, 亦曰氣疳, 咳嗽氣急, 口鼻生瘡.
ZZ	五曰, 腎疳, 其證肌肉消瘦, 齒齦生瘡, 寒熱時作, 腦熱如火, 脚冷如氷, 乳食減少, 瀉痢頻作. 又曰腎疳, 又名急疳. 言五疳中, 惟腎疳爲最急, 卽走馬牙疳也. 亦曰, 骨疳, 喜臥冷地.
ZZ	五疳, 通用五疳保童元ㆍ疳積餠ㆍ消疳丸.
ZZ	心疳舌乾, 肝疳啼乾, 脾疳口乾, 肺疳聲乾, 腎疳尿乾, 通用連膽丸. 《入門》
DP	五疳保童元
SS	治五藏疳. 黃連ㆍ白鱔頭[無則蕪荑代之]ㆍ草龍膽ㆍ五倍子ㆍ靑皮ㆍ夜明砂(炒)ㆍ苦練根ㆍ雄黃ㆍ麝香ㆍ靑黛ㆍ天漿子ㆍ熊膽ㆍ蘆薈ㆍ胡黃連 各二錢半, 蟾頭 一枚(灸黃色). 右爲末, 飯丸麻子大, 一歲兒米飮下一二丸. 《局方》
DP	疳積餠
SS	治五疳諸積. 使君子肉 一兩, 白朮ㆍ黃連 各三錢, 靑皮ㆍ陳皮ㆍ山楂肉ㆍ神麴(炒)ㆍ麥芽(炒)ㆍ三稜(煨)ㆍ蓬朮(煨)ㆍ木香 各二錢半, 縮砂ㆍ檳榔ㆍ肉豆蔲ㆍ訶子肉ㆍ甘草(灸) 各二錢, 茴香(炒)ㆍ川練肉ㆍ夜明砂(炒) 各一錢半, 乾蟾 一箇. 右爲末, 白麪三斤炒黃, 以砂糖五兩水煮化, 和勻得所, 印作餠子, 每重一錢, 每服二三餠, 任意嚼吃, 米飮送下. 《醫鑑》
DP	連膽丸
SS	治五乾疳. 黃連 五錢(猪膽汁浸)ㆍ瓜蔞根ㆍ烏梅肉ㆍ蓮肉ㆍ杏仁 各二錢. 右爲末, 牛膽汁浸糕, 和丸麻子大, 每十五丸, 烏梅薑蜜煎湯下. 《入門》
DP	消疳丸
SS	治五疳. 蒼朮ㆍ陳皮ㆍ厚朴ㆍ枳殼ㆍ檳榔ㆍ神麴(炒)ㆍ山楂肉ㆍ麥芽(炒)ㆍ三稜(煨)ㆍ蓬朮(煨)ㆍ縮砂ㆍ茯苓ㆍ黃連(炒)ㆍ胡黃連ㆍ蕪荑ㆍ使君子ㆍ蘆薈 各等分. 右爲末, 蒸餠和丸彈子大, 米飮化下一丸. 《回春》


CC	諸疳
ZZ	疳有熱疳ㆍ冷疳ㆍ冷熱疳ㆍ蛔疳ㆍ腦疳ㆍ脊疳ㆍ走馬疳ㆍ無辜疳ㆍ丁奚疳ㆍ哺露疳. 又有疳渴ㆍ疳勞ㆍ疳瀉ㆍ疳痢ㆍ疳腫ㆍ疳瘡, 洗藥. 《諸方》
DD	熱疳
ZZ	疳病初起, 臉赤脣焦, 潮熱如火, 大便秘澁者, 爲熱疳, 宜胡黃連丸. 《入門》
ZZ	熱疳, 黃瘦, 雀目夜不見物, 或生瘡, 宜五福化毒丹ㆍ局方龍膽元. 《入門》
DD	冷疳
ZZ	疳病久, 則目腫面黧, 腹脹滑泄, 或靑或白, 或如垢膩者, 爲冷疳, 宜至聖丸. 《入門》
ZZ	冷疳多渴, 好臥冷地, 煩躁啼叫, 大便滑泄, 漸成羸瘦, 宜木香丸ㆍ使君子丸. 疳在內, 目腫腹脹, 痢色靑白無常, 漸瘦弱, 此冷證也. 《錢乙》
DD	冷熱疳
ZZ	冷熱交互, 非新非久, 宜消積和胃, 滋血調氣, 用如聖丸. 《錢乙》
DD	蛔疳
ZZ	因缺乳, 喫粥飯肉食太早, 或甘肥過多, 化爲蛔蟲. 多啼嘔沫, 腹痛脣紫, 蛔雖食蟲, 却不可動, 動從口鼻出者, 難治. 凡疳積久, 莫不有蟲, 宜服下蟲丸. 《入門》
DD	腦疳
ZZ	腦疳者, 鼻痒, 毛髮作穗, 面黃羸瘦. 《聖惠》
ZZ	頭皮光急, 頭髮作穗, 或有頭瘡腫至顖, 顖腫則多損眼, 項軟倒, 肥而不瘦, 附子生, 天南星. 右爲末, 薑汁調, 攤貼患處. 又鯽魚膽, 滴於鼻中, 三五日效. 《湯氏》
ZZ	腦疳, 滿頭餠瘡, 腦熱如火, 顖腫顖高, 遍身多汗, 宜龍膽丸. 《入門》
DD	脊疳
ZZ	小兒疳積, 漸黃瘦, 拍背如鼓鳴, 脊骨如鋸, 宜服蘆薈丸ㆍ露星膏. 《湯氏》
ZZ	脊疳者, 蟲蝕脊膂, 骨如鋸齒, 拍背如鼓鳴, 十指背生瘡, 頻咬爪甲, 煩熱黃瘦下利, 宜蘆薈丸. 《入門》
DD	走馬疳
ZZ	腎疳, 又名急疳, 多因痘後餘毒, 更加乳食不調, 甘味入脾而生蟲, 上蝕齒齦, 則口瘡出血臭氣, 甚則齒根潰爛, 齒黑脫落, 顋有穴者, 名曰走馬疳, 言陽明熱氣, 上奔如馬. 然下蝕腸胃, 則下痢肛爛. 其證腦熱肌削, 手足如氷, 爪黑面黧, 甚者天柱骨倒, 宜腎氣丸[方見虛勞], 加使君子ㆍ川練肉. 《入門》
ZZ	走馬牙疳, 宜用乳香丸ㆍ立效散ㆍ銅靑散ㆍ尿白散. 《綱目》
DD	無辜疳
ZZ	無辜疳者, 其候面黃髮直, 時時壯熱, 飮食不生肌膚, 積經日月, 遂至於死. 言天有鳥, 名曰無辜. 晝伏夜遊, 兒家洗浣衣褥, 露天經宿, 或遇此鳥飛過, 落羽所汚而與兒穿臥, 便令有此疾也. 又腦後有核, 初生軟而不覺痛, 其中有蟲如米粉, 不速破去, 則熱氣漸長, 蟲隨氣血流散, 侵蝕藏府, 肌肉作瘡, 或大便泄膿血, 漸漸黃瘦, 頭大髮竪, 手足細弱. 宜用月蟾丸ㆍ十全丹ㆍ二連丸. 《綱目》
DD	丁奚疳
ZZ	丁奚者, 腹大頸細黃瘦, 是也. 丁者, 手足與項極小伶仃也. 奚者, 腹大也. 甚者, 尻高肉削, 臍突胸滿, 或生穀癥, 愛喫生米土炭等物, 宜服十全丹ㆍ布袋丸. 《入門》
DD	哺露疳
ZZ	虛熱往來, 頭骨分解, 反食吐蟲, 煩渴嘔噦, 骨瘦稜層露形. 盖丁奚哺露, 皆因脾胃久虛, 形體瘦削, 亦由胎稟所成. 盡皆無辜種類, 幷難治. 大體相似, 宜用十全丹ㆍ布袋丸. 《入門》
DD	疳渴
ZZ	疳病, 日則煩渴引飮, 乳食不進, 夜則渴止, 宜用連膽丸. 《入門》
DD	疳勞
ZZ	骨蒸, 潮熱, 盜汗, 咳嗽, 泄瀉, 肚硬如石, 面色如銀, 斷不可治, 宜連膽丸, 加蝦蟆灰救之. 《入門》
DD	疳瀉
ZZ	身瘦面黃, 有瘡疥, 或食泥土, 瀉靑白黃沫, 或如垢膩, 或所瀉爛如泥, 宜至聖丸. 《入門》
DD	疳痢
ZZ	疳在內, 則目胞腫腹脹, 痢色無常. 《錢乙》
ZZ	疳痢, 黃白積, 或見五色, 下無時度, 漸加瘦瘠, 宜使君子丸ㆍ木香元. 《錢乙》
DD	疳腫
ZZ	小兒疳病, 虛中有積, 身面浮腫, 肚腹脹大, 宜肥兒丸. 脹甚者, 宜褐丸子. 《錢乙》
DD	疳瘡
ZZ	脾疳, 腎疳, 皆身有瘡疥, 無辜疳, 蟲氣流散, 肌肉作瘡, 肺疳, 鼻下生瘡.
ZZ	疳病遍體生瘡, 乃蟲蝕皮膚, 宜服蘆薈丸ㆍ月蟾丸ㆍ化䘌丸ㆍ猪肚黃連丸ㆍ玉蟾散ㆍ洗疳瘡藥. 《入門》
EP	胡黃連丸
SS	治熱疳. 胡黃連ㆍ黃連 各五錢, 朱砂 二錢半. 右細末, 塡入猪膽內, 用淡漿水, 於砂銚內懸胎煮一飯時許, 取出, 入蘆薈ㆍ靑黛ㆍ蝦蟆灰 各二錢, 麝香 一分. 右爲末, 飯丸麻子大, 米飮下三五丸, 至一二十丸. 《入門》
EP	五福化毒丹
SS	治熱疳, 多生瘡癤, 及痘瘡餘毒, 口齒出涎血臭氣, 或雀目夜不見物. 玄參 一兩, 桔梗 八錢, 人參ㆍ赤茯苓ㆍ馬牙硝 各五錢, 靑黛 二錢半, 甘草 一錢, 麝香 五分, 金箔ㆍ銀箔 各八片. 右爲末, 蜜和, 每兩作十二丸, 金銀箔爲衣, 一歲兒一丸分四服, 薄荷水化下. 雀目, 陳粟米泔水化下. 《丹心》
EP	龍膽元
SS	治熱疳. 龍膽草ㆍ黃連ㆍ靑皮ㆍ使君子 各等分. 右爲末, 猪膽汁和丸蘿葍子大, 熟水一二十丸. 《局方》
EP	至聖丸
SS	治冷疳. 木香ㆍ厚朴ㆍ使君子ㆍ陳皮ㆍ肉豆蔲 各二錢, 丁香ㆍ丁香皮 各一錢. 右爲末, 神麴糊和丸麻子大, 米飮下七丸, 至十丸十五丸. 《入門》
EP	木香丸
SS	治冷疳. 木香ㆍ靑黛ㆍ檳榔ㆍ肉豆蔲 各二錢半, 麝香 一錢半, 千金子去皮炒 一兩, 蝦蟆曬乾燒存性. 右爲末, 蜜丸菉豆大, 每三五丸, 至一二十丸, 薄荷湯下.
SS	一女子得疳疾, 百藥無效, 與此藥, 不數服而愈, 後用無不獲效. 《錢乙》
EP	使君子丸
SS	治冷疳. 使君子(麪裹煨去殼) 一兩, 厚朴ㆍ訶子皮半生半煨ㆍ甘草(灸) 各五錢, 陳皮(去白) 二錢半. 右爲末, 蜜丸芡實大, 每一丸, 米飮化下. 三歲以下服半丸, 乳汁化下. 《錢乙》
EP	如聖丸
SS	治冷熱疳. 黃連ㆍ胡黃連ㆍ蕪荑ㆍ使君子肉 各一兩, 麝香 五分, 乾蝦蟆 五箇(酒浸煮成膏). 右五味爲末, 和膏丸如麻子大, 人參湯下, 二三歲兒五七丸. 《錢乙》
EP	下蟲丸
SS	治蛔疳. 乾蝦蟆(灰) 三錢, 苦練根皮ㆍ貫衆ㆍ木香ㆍ桃仁ㆍ蕪荑ㆍ檳榔 各二錢, 鶴虱 一錢, 輕粉 半錢, 使君子肉 五十箇. 右爲末, 糊丸麻子大, 每一二十丸, 肉汁下. 《得效》
EP	龍膽丸
SS	治腦疳. 龍膽草ㆍ升麻ㆍ苦練根ㆍ防風ㆍ赤茯苓ㆍ蘆薈ㆍ油髮(灰)ㆍ靑黛ㆍ黃連 各等分. 右爲末, 猪膽汁浸糕和丸麻子大, 薄荷ㆍ紫蘇湯下一二十丸. 《入門》
EP	蘆薈丸
SS	治瘠疳. 龍膽草ㆍ黃連ㆍ蕪荑 各一兩, 先炒蕪荑黃色, 次入二味同炒赤色. 右爲末, 另入蘆薈二錢半, 和勻, 爛飯和丸黍米大, 一歲兒十丸, 二歲兒二十丸, 米飮下. 《湯氏》
EP	露星膏
SS	治同上. 黃芪(蜜水炒)ㆍ胡黃連ㆍ地骨皮ㆍ柴胡 各等分. 右爲末, 蜜丸芡實大, 隔宿酒浸露一宿, 次日澄去酒, 薄荷湯浸服之. 《湯氏》
EP	乳香丸
SS	治走馬牙疳如神. 乳香ㆍ輕粉ㆍ砒礵 各五分, 麝香 小許. 右硏細, 以薄紙一韭葉許按過, 揉紙少許和丸如黃米大, 臨臥, 將藥塡患處, 至明卽愈, 忌食醬鹽醋. 《綱目》
EP	立效散
SS	治走馬牙疳. 靑黛ㆍ黃柏ㆍ白礬(枯)ㆍ五倍子 各一錢. 右爲末, 先以米泔潄口糝之. 《丹心》
EP	銅靑散
SS	治同上. 白芷 五錢, 銅綠 二錢半, 馬牙硝 一錢, 麝香 一字. 右爲末, 乾糝之. 《得效》
EP	尿白散
SS	治走馬牙疳, 雖遍口齒落脣穿者, 亦效. 人中白(火煅)ㆍ白礬(枯)ㆍ白梅肉(燒存性) 各二錢. 右爲末, 先用韭菜根陳艾煎濃汁, 以雞翎蘸汁刷去腐肉, 洗去鮮血, 然後付藥, 日二三次. 《入門》
EP	月蟾丸
SS	治無辜疳. 蝦蟆一箇, 打殺置桶中, 以尿浸之, 却取糞蛆一杓入內, 任蛆食一日夜, 取出, 以布袋繫之於急流水中, 浸一宿, 瓦上焙乾, 入麝香一字爲末, 飯丸麻子大, 每三十丸, 米飮下. 一服虛煩退, 再服渴止, 三服瀉住. 《入門》
EP	十全丹
SS	治丁奚, 哺露, 無辜壞證. 陳皮ㆍ靑皮ㆍ蓬朮ㆍ川芎ㆍ五靈脂ㆍ白豆蔲ㆍ檳榔ㆍ蘆薈 各五錢, 木香ㆍ使君子ㆍ蝦蟆灰 各三錢. 右爲末, 以猪膽汁浸糕, 和丸麻子大, 米飮下二三十丸. 《入門》
EP	二連丸
SS	治無辜疳. 黃連ㆍ胡黃連ㆍ蕪荑ㆍ靑黛 各五錢, 乾蝦蟆 一箇(酒浸去骨焙). 右爲末, 糊丸粟米大, 米飮下二三十丸, 日三次服之. 《得效》
EP	布袋丸
SS	治丁奚, 哺露, 無辜疳. 夜明砂ㆍ蕪荑ㆍ使君子 各二兩, 蘆薈ㆍ人參ㆍ白朮ㆍ白茯苓ㆍ甘草 各五錢. 右爲末, 湯浸蒸餠和丸彈子大, 每一丸, 用絹袋盛之, 次用精猪肉二兩同煮, 候肉爛熟, 提起藥, 掛風前陰乾, 只用肉和汁與兒食之. 次日依前煮服, 藥盡爲度. 《入門》
EP	褐丸子
SS	治疳腫腹脹. 蘿葍子 一兩, 黑丑(頭末半生半炒) 七錢半, 靑皮ㆍ陳皮ㆍ三稜ㆍ蓬朮ㆍ五靈脂ㆍ赤茯苓ㆍ檳榔 各五錢, 胡椒 二錢半, 木香 一錢半. 右爲末, 麪糊和丸菉豆大, 每取十五丸, 蘿葍煎湯下. 治五疳, 八痢, 肌瘦腹大者, 如神. 《丹心》
EP	化䘌丸
SS	治肺疳, 鼻流臭汁, 汁流處隨卽成瘡, 名曰疳䘌, 宜用此. 蕪荑ㆍ蘆薈ㆍ靑黛ㆍ川芎ㆍ白芷ㆍ胡黃連ㆍ黃連ㆍ蝦蟆(灰) 各等分. 右爲末, 猪膽汁浸糕和丸麻子大, 杏仁湯下一二十丸. 《入門》
EP	玉蟾散
SS	治諸般疳瘡. 乾蟾燒(灰) 三錢, 黃連 二錢, 靑黛 一錢, 麝香 一字. 右爲末, 先以甘草湯洗, 後塗之, 妙. 《醫鑑》
EP	猪肚黃連丸
SS	治疳瘡, 自孩提至弱冠, 潮熱發瘡, 乃疳氣使然, 疳蟲食其肌膚, 肌膚空虛, 疳熱流注, 遍身熱瘡, 發歇無已. 雄猪肚 一具洗凈, 黃連 七兩剉. 右黃連, 入猪肚中, 線縫密, 頓在五升米上, 蒸十分爛, 取入臼中, 入些飯擣千杵, 衆手丸如菉豆大, 米飮下二三十丸, 冠者倍之. 《得效》
EP	木香元
SS	治疳痢. 黃連 三錢, 木香ㆍ厚朴ㆍ縮砂ㆍ夜明砂(炒) 各二錢, 訶子肉 一錢. 右末, 飯丸麻子大, 薑湯下十五丸. 《得效》
DD	洗疳瘡藥
ZZ	甘草ㆍ黃柏ㆍ馬鞭草ㆍ連根葱ㆍ荊芥穗煎湯, 溫洗後, 訶子燒灰, 入麝香ㆍ輕粉 各少許, 糝之. 《得效》
DD	諸疳通治藥
ZZ	通治, 宜用肥兒丸ㆍ疳積餠[方見上]ㆍ五疳消食元ㆍ消疳丸[方見上]ㆍ十味蘆薈丸ㆍ五疳保童元[方見上].
EP	肥兒丸
SS	凡疳病, 以肥兒丸, 疳積餠爲主. 此藥消疳化積, 磨癖淸熱, 伐肝補脾, 進食殺蟲. 胡黃連 五錢, 使君子肉 四錢半, 人參ㆍ黃連(薑汁炒)ㆍ神麴(炒)ㆍ麥芽(炒)ㆍ山楂肉 各三錢半, 白朮ㆍ白茯苓ㆍ甘草(灸) 各三錢, 蘆薈(碗盛泥裹糠灰火煨透) 二錢半. 右爲末, 黃米糊和丸菉豆大, 米飮下二三十丸. 《醫鑑》
EP	五疳消食元
SS	通治諸疳, 殺蟲退熱, 磨積進食. 使君子ㆍ草龍膽ㆍ麥芽ㆍ陳皮ㆍ蕪荑ㆍ神麴ㆍ黃連ㆍ山楂肉 各等分. 右爲末, 陳米飯和丸黍米大, 米飮下二三十丸. 《入門》
EP	十味蘆薈丸
SS	治諸疳, 殺蟲和胃, 止瀉退熱. 胡黃連ㆍ雷丸ㆍ蘆薈ㆍ蕪荑ㆍ木香ㆍ靑黛ㆍ鶴虱ㆍ黃連 各五錢, 蟬退 十箇, 麝香 五分. 右爲末, 猪膽汁浸糕和丸麻子大, 米飮下二三十丸. 《入門》


CC	疳眼
ZZ	小兒疳眼, 雀目, 或盲膜不見物, 或流膿, 宜煮肝丸, 龍膽飮子. 《綱目》
DP	煮肝丸
SS	治疳眼, 盲膜不見物. 夜明砂ㆍ靑蛤粉ㆍ穀精草 各等分. 右細末, 小兒一錢, 七歲以上三錢. 猪肝一大片, 批開糝藥, 麻線縛定, 米泔半椀, 煮肝熟, 取出肝, 湯則傾椀內, 熏眼, 取肝分三次嚼訖, 却以肝湯下, 一日三服, 十日必退. 如大人雀目, 空心服, 至夜便見物. 《綱目》
DP	龍膽飮子
SS	治疳眼流膿, 神效. 靑蛤粉ㆍ蛇脫皮ㆍ穀精草 各五錢, 羌活ㆍ草龍膽 各三錢, 麻黃 二錢半, 黃芩(炒)ㆍ升麻 各二錢, 鬱金ㆍ甘草 各半錢. 右末, 每二錢, 茶淸調下. 《綱目》


CC	諸疳不治證
ZZ	肝疳, 目帶靑, 左脇下硬, 多吐沫, 眼頭黑者, 不治.
ZZ	心疳, 耳邊有靑脈, 舌上有焦點者, 不治.
ZZ	脾疳, 肚大靑筋, 脣口無血色, 人中平, 下痢不止者, 不治.
ZZ	肺疳, 咳逆氣急, 瀉白水, 身上黑癍者, 不治.
ZZ	腎疳, 要喫鹹醋, 喫水不住, 小便如粉汁, 齒黑有瘡, 骨出, 耳乾腦焦, 不治. 《綱目》
ZZ	如五乾俱見, 身上粟生, 色斑黑者, 必死. 《入門》
ZZ	如疳勞疳瀉, 面槁色夭, 骨露齒張, 腹硬不食, 皆危篤證也. 《得效》
ZZ	疳渴, 飮水不止, 舌黑者, 死.
ZZ	疳勞, 氣促者, 死.
ZZ	疳瀉痢, 脫肛咳逆者, 不治. 《入門》


CC	諸熱
ZZ	有肝熱ㆍ心熱ㆍ脾熱ㆍ肺熱ㆍ腎虛熱ㆍ潮熱ㆍ驚熱ㆍ痘熱ㆍ變蒸熱ㆍ疳熱[驚痘變疳四熱見上]ㆍ積熱[見下]ㆍ胎熱ㆍ骨蒸熱ㆍ痰熱ㆍ瘧熱ㆍ風寒熱ㆍ壯熱ㆍ實熱ㆍ虛熱.
ZZ	面上左腮爲肝, 右腮爲肺, 額上爲心, 鼻爲脾, 頦爲腎, 赤色者, 熱也. 隨證治之.
ZZ	身熱不飮水者, 熱在外, 身熱飮水者, 熱在內也.
ZZ	小兒熱病, 六一散[方見暑門], 妙藥也. 寒水石散, 亦佳.
ZZ	凡熱證, 疏利後, 或和解後, 無虛證, 勿溫補, 熱必隨生. 《錢乙》
ZZ	諸熱, 通用小兒淸心丸ㆍ天乙丸. 《入門》
DD	肝熱
ZZ	肝熱者, 手尋衣領亂捻物, 左腮赤, 瀉靑丸[方見五藏]主之. 《入門》
DD	心熱
ZZ	心熱者, 口中氣溫, 或合面臥, 及眼上竄, 額赤, 搖頭, 咬牙, 導赤散[方見五藏]主之. 《入門》
DD	脾熱
ZZ	脾熱者, 面黃肚大, 怠惰嗜臥, 身熱飮水, 鼻赤色, 瀉黃散[方見五藏]主之. 《入門》
DD	肺熱
ZZ	肺熱者, 咳嗽寒熱, 壯熱飮水, 喘悶, 右腮赤色, 瀉白散[方見五藏]主之. 《入門》
DD	腎熱
ZZ	腎虛熱者, 下竄畏明, 頦赤色, 地黃元[方見五藏]主之. 《入門》
DD	潮熱
ZZ	潮熱者, 似潮有信, 每日應時而發, 過時卽止. 宜用通心飮[方見上]ㆍ甘露飮ㆍ梨漿飮. 《入門》
DD	胎熱
ZZ	胎熱者, 胎中受熱, 生下而面赤眼閉, 大便秘, 小便赤黃, 不飮乳, 宜用生地黃湯, 及釀乳方以喂之. 《湯氏》
DD	骨蒸熱
ZZ	骨蒸熱者, 肌瘦頰赤, 口乾潮熱, 盜汗, 五心煩躁, 宜用地仙散[方見火門]ㆍ生犀散. 《錢乙》
DD	痰熱
ZZ	痰熱者, 面赤身熱, 喘咳, 胸膈不利, 咽喉有痰聲, 宜抱龍丸[方見上]. 《錢乙》
DD	瘧熱
ZZ	瘧熱者, 一日一發, 或二三日一發, 寒熱往來, 宜梨漿飮. 《入門》
DD	風寒熱
ZZ	風寒熱者, 發熱不歇, 身熱, 口中氣熱, 呵欠鼻塞, 宜人參羌活散. 《入門》
DD	壯熱
ZZ	壯熱者, 遍身發熱, 一向熱而不已, 甚則發驚搐, 宜通心飮[方見上]ㆍ人參羌活散. 《入門》
DD	實熱
ZZ	實熱者, 身熱飮水, 大小便秘澁, 宜淸涼飮子[方見火門]. 《入門》
DD	虛熱
ZZ	虛熱者, 身熱不飮水, 大小便如常, 宜服地骨皮散. 《入門》
EP	寒水石散
SS	治小兒諸熱, 利小腸, 去心熱, 下驚涎. 寒水石ㆍ滑石 各一兩, 甘草 二錢半. 右爲末, 每一錢, 暑月, 冷水調下, 寒月, 溫湯調下. 《得效》
EP	甘露飮
SS	治潮熱. 寒水石ㆍ石膏ㆍ鬱金ㆍ薄荷ㆍ甘草 各等分. 右爲末, 每一錢, 薄荷湯調下. 《得效》
EP	梨漿飮
SS	治同上. 靑蒿(童便浸一宿曬乾)ㆍ柴胡ㆍ人參ㆍ黃芩ㆍ前胡ㆍ秦芃ㆍ甘草 各二分, 生梨 一片, 薄荷 二葉, 生地黃 一寸. 右剉, 作一貼, 水煎服. 《入門》
EP	生地黃湯
SS	治胎熱. 生地黃ㆍ赤芍藥ㆍ川芎ㆍ當歸ㆍ瓜蔞根 各一錢半. 右剉, 作一貼, 水煎, 乳母食後服以飼乳, 幷略與小兒服之. 《湯氏》
EP	釀乳方
SS	治同上. 澤瀉 二錢, 生地黃 一錢半, 猪苓ㆍ赤茯苓ㆍ茵蔯ㆍ天花粉ㆍ甘草 各一錢. 右剉, 作一貼, 乳母食後煎服. 《丹心》
EP	生犀散
SS	治骨蒸熱. 犀角ㆍ地骨皮ㆍ赤芍藥ㆍ柴胡ㆍ乾葛ㆍ甘草 各三分. 右麤末, 入薄荷五葉, 水煎服之. 《得效》
EP	人參羌活散
SS	治傷風寒發熱. 羌活ㆍ獨活ㆍ柴胡ㆍ前胡ㆍ枳殼ㆍ桔梗ㆍ人參ㆍ赤茯苓ㆍ川芎ㆍ甘草 各二分, 天麻ㆍ地骨皮 各一分. 右剉, 作一貼, 入薄荷三葉, 水煎服. 《綱目》
EP	地骨皮散
SS	治虛熱. 知母ㆍ半夏ㆍ柴胡ㆍ人參ㆍ地骨皮ㆍ赤茯苓ㆍ甘草 各三分. 右爲麤末, 入薑 三片, 水煎服. 《錢乙》
EP	小兒淸心丸
SS	治諸熱, 及驚熱, 煩躁. 人參ㆍ茯神ㆍ防風ㆍ朱砂ㆍ柴胡 各二錢, 金箔 三十片. 右爲末, 蜜丸梧子大, 每一丸, 竹瀝調下. 《直小》
EP	天乙丸
SS	凡小兒生理, 本天一生水之妙. 凡治病以水道通利爲捷徑. 此方淸心利小便, 所以散火也. 凡小兒蘊熱, 丹毒, 驚風, 痰熱, 變蒸發熱之病, 用之最當, 而嘔吐瀉利, 無不治也. 燈心 一兩六錢, 以米粉漿水洗曬乾爲末, 入水澄之, 浮者爲燈心, 取二錢半, 入赤茯苓ㆍ白茯苓ㆍ茯神 各一錢七分, 滑石ㆍ猪苓 各二錢半, 澤瀉 三錢. 右爲末, 用人參一兩煎膏和丸如櫻桃大, 朱砂爲衣, 金箔裹之, 每一丸, 以燈心, 麥門冬湯, 或薄荷湯化下. 《入門》


CC	積癖
ZZ	食積者, 凡小兒失乳, 以食飼之, 未有食腸, 不能剋化, 致成食積. 腹脹瘦弱, 痢色無常. 《東垣》
ZZ	積證, 有傷乳傷食, 而身體熱者, 惟肚熱爲甚耳. 夜間有熱者, 傷積之明驗也. 《永類》
ZZ	小兒積證, 面黃腫, 腹脹, 多嘔, 小便如油, 眼睛黃, 腹內虛鳴, 多睡, 赤白痢下, 多瀉, 凡有積滯, 須辨虛實. 實者, 可服進食丸ㆍ消食丸, 虛而有疳瘦者, 宜服肥兒丸[方見上].
ZZ	小兒病癖, 由乳食不消, 伏在腹中. 乍涼乍熱, 飮水不止, 或喘而嗽, 與潮熱相類. 若不早治, 必成勞疳, 寒熱飮水, 脇下有形硬痛. 法當用藥, 漸消磨之, 以其有癥癖, 故令兒不食, 脾胃虛而發熱, 故引飮也. 《錢乙》
ZZ	癖塊者, 僻於兩脇, 痞結者, 否於中脘. 皆因乳哺失節, 飮食停滯, 邪氣相搏而成也. 《回春》
ZZ	乳食積, 宜用七聖丸ㆍ厚腸丸ㆍ白餠子.
ZZ	癖塊, 宜用紫霜丸[方見上]ㆍ六味三稜丸ㆍ廣朮化癖丸ㆍ千金消癖丸ㆍ化癖如神散.
ZZ	愛喫泥土, 宜淸胃養脾湯ㆍ治喫泥方. 《綱目》
DP	進食丸
SS	消癖積. 木香ㆍ枳殼ㆍ當歸ㆍ代赭石ㆍ朱砂 各三錢, 巴豆霜 一錢, 麝香 五分. 右爲末, 麪糊和丸黍米大, 一歲兒取二三丸, 米飮呑下. 《局方》
DP	消食丸
SS	治宿食不消, 消乳積食積. 香附子(炒) 五錢, 縮砂ㆍ陳皮ㆍ三稜ㆍ蓬朮ㆍ神麴ㆍ麥芽 各二錢半. 右爲末, 神麴糊和丸麻子大, 依上法服之. 《湯氏》
SS	一名消乳丸. 《回春》
DP	七聖丸
SS	治乳食積. 三稜ㆍ蓬朮ㆍ川練子ㆍ靑皮ㆍ陳皮ㆍ芫花ㆍ杏仁(泥) 各等分. 右先用醋浸芫花一宿, 炒漸乾, 次入蓬稜同炒赤色, 又入陳練再炒令微焦, 取出爲末, 入杏仁泥和勻, 醋糊和丸黍米大, 一歲兒常服二丸, 臨臥溫湯送下, 使日間所食之物, 一夜而化, 永無疳疾, 能使黃瘦子, 頓作化生兒. 《湯氏》
DP	厚腸丸
SS	治乳食積, 腹脹瘦弱. 枳實ㆍ麥芽ㆍ神麴末 各五分, 橘紅ㆍ半夏ㆍ蒼朮ㆍ人參 各三分, 厚朴ㆍ靑皮 各二分. 右爲末, 麪糊和丸麻子大, 溫水下二三十丸. 《東垣》
DP	白餠子
SS	腹中有癖, 則不食但飮乳, 此主之. 滑石ㆍ輕粉ㆍ白附子ㆍ南星(炮) 各一錢爲末, 巴豆 二十四粒(去皮膜, 水一升煮, 水盡爲度). 右硏勻, 糯米飯和丸如菉豆大, 捏作餠子, 三歲以下一二餠, 三歲以上三五餠, 葱白湯下. 《錢氏》
SS	一名玉餠子, 一名白玉餠. 《入門》
SS	人乳味甘戀膈, 易於停積, 小兒之病, 多繫於此. 此方, 南星以豁痰, 輕粉ㆍ滑石以瀉濕熱, 巴豆去積, 所以爲妙. 《丹心》
DP	六味三稜丸
SS	治未喫食小兒, 有癖積者. 蓬朮ㆍ三稜(幷煨), 神麴ㆍ麥芽(幷炒), 靑皮ㆍ陳皮 各等分. 右爲末, 麪糊和丸菉豆大, 白湯下一二十丸. 《丹心》
DP	廣朮化癖丸
SS	治乳癖食癥. 木香 五錢, 代赭石(煆醋淬)ㆍ當歸(炒)ㆍ朱砂(硏)ㆍ枳殼(炒)ㆍ蓬朮ㆍ三稜(幷炮) 各二錢半, 麝香ㆍ巴豆霜 各一錢二分半. 右爲末, 麪糊和丸麻子大, 一歲兒, 米飮下二三丸. 《丹心》
DP	千金消癖丸
SS	治小兒癖塊. 水紅花子(微炒)ㆍ神麴(炒)ㆍ麥芽(炒) 各四錢, 人參ㆍ白朮ㆍ白茯苓 各三錢, 使君子ㆍ胡黃連ㆍ山楂肉ㆍ香附子ㆍ三稜ㆍ蓬朮(幷醋炒) 各二錢, 蘆薈ㆍ阿魏ㆍ靑黛ㆍ木香ㆍ檳榔ㆍ厚朴ㆍ陳皮ㆍ甘草 各一錢. 右將阿魏硏水, 和麪打糊, 和丸菉豆大, 白湯下三四十丸. 《回春》
DP	化癖如神散
SS	治痞塊積聚. 蟾酥ㆍ黃蠟 各二錢, 巴豆肉 一錢, 羚羊角(末)ㆍ牛黃 各五分, 麝香 三分, 䃃砂ㆍ龍腦 各一分. 右爲末, 丸如菜子大, 每用一丸, 以鍼刺破患處, 用藥貼上, 一伏時揭起, 其痞化膿血, 出盡而愈. 《回春》
DP	淸胃養脾湯
SS	治小兒愛喫泥土, 乃脾虛胃熱所致. 石膏 一錢, 陳皮ㆍ白朮ㆍ赤茯苓ㆍ甘草ㆍ黃芩 各二分. 右剉, 作一貼, 水煎, 時時服之. 《回春》
DP	治喫泥方
SS	治小兒喫泥土, 及䑋肚[䑋音讓, 脹也]. 膩粉一分, 砂糖搜和丸麻子大, 空心, 米飮下一丸, 瀉出土, 卽差. 《綱目》
SS	小兒食土, 取好土, 濃煎黃連取淸汁, 搜和, 日乾與服, 卽止. 名曰黃金餠. 《回春》


CC	吐瀉
ZZ	小兒吐瀉泄黃, 傷熱乳也. 吐瀉泄靑, 傷冷乳也. 皆當下, 白餠子主之[方見上]. 下後傷熱乳者, 玉露散, 傷冷乳者, 益黃散[方見五藏]服之. 《正傳》
ZZ	初生月內吐瀉, 宜朱砂丸, 後以朱沈煎調之.
ZZ	初生吐瀉, 大便色白, 停乳也. 紫霜丸下後, 用香橘餠.
ZZ	吐瀉, 昏睡露睛者, 胃虛熱也. 宜白朮散[方見上]ㆍ和中散. 吐瀉, 昏睡不露睛者, 胃實熱也. 宜益元散[方見暑門]ㆍ玉露散.
ZZ	暑月, 吐瀉身熱, 宜玉露散, 或五苓散[方見寒門]ㆍ益元散, 各半調服.
ZZ	寒月, 吐瀉身冷, 宜益黃散[方見五藏]ㆍ理中湯[方見寒門].
ZZ	吐瀉有寒痰, 半粟散主之.
ZZ	小兒初生, 拭口中穢惡不盡, 嚥入喉中, 故吐不止, 宜用木瓜丸.
ZZ	如吐驟, 或瀉完穀者, 傷風甚也. 凡傷風多作吐瀉者, 風木好侵脾土故也. 宜大靑膏[方見上].
ZZ	吐瀉不止危甚者, 用燒鍼丸.
ZZ	經年吐乳, 眼慢, 糞穢有筋膜者, 乃父母交感時, 喫乳所致, 名曰交精吐嬭, 宜用益黃散ㆍ五疳保童元[方見上].
ZZ	吐瀉久將, 成慢驚風, 宜用和胃丸ㆍ雙金元[方見上]. 《錢乙》
ZZ	小兒吐瀉, 通用助胃膏, 最妙. 《湯氏》
DP	玉露散
SS	治暑月吐瀉, 身熱或煩渴. 石膏ㆍ寒水石 各五錢, (生)甘草 一錢. 右細末, 或半錢或一錢, 溫水涼水任下. 《錢乙》
DP	朱砂丸
SS	治初生兒吐瀉, 此因穢惡入胃中所致. 朱砂ㆍ南星ㆍ巴豆霜 各等分. 右爲末, 糊丸黍米大, 以薄荷湯化下二三丸, 後以朱沈煎調之. 《入門》
DP	朱沈煎
SS	朱砂 二錢, 藿香 三錢, 滑石 五錢, 丁香 十四粒. 右爲末, 以新汲水一盞, 入麻油滴成花, 抄藥五分在上, 須臾墜下, 澄去水, 別用溫水下.
SS	月內生嘔, 先用朱砂丸下之, 次用朱沈煎, 墜其邪氣, 使穢物自下, 而不爲嘔也. 《綱目》
DP	香橘餠
SS	治初生停乳吐瀉. 木香ㆍ橘皮ㆍ靑皮 各二錢半, 厚朴ㆍ神麴ㆍ麥芽ㆍ縮砂 各五錢. 右爲末, 蜜丸芡實大, 每一丸, 以紫蘇煎湯或米飮任下. 《入門》
DP	和中散
SS	和胃, 止吐瀉, 定煩渴. 人參ㆍ白朮ㆍ白茯苓ㆍ甘草(灸)ㆍ乾葛ㆍ黃芪ㆍ白扁豆(炒)ㆍ藿香 各二分半. 右麤末, 作一貼, 入薑 五片, 棗 二枚, 水煎服. 《錢乙》
SS	一方, 治腹痛泄瀉. 厚朴 一錢, 白朮 五分, 乾薑ㆍ甘草 各三分, 水煎服, 亦名和中散. 《正傳》
DP	半粟散
SS	治吐涎沫, 或白綠水者, 胃冷, 宜用此. 半夏(薑製) 二錢, 陳粟米 一錢. 右作一貼, 入薑 十片, 水煎服. 《正傳》
DP	木瓜丸
SS	治初生吐不止. 木瓜ㆍ麝香ㆍ木香ㆍ檳榔ㆍ膩粉 各一字. 右爲末, 麪糊和丸如黍米大, 甘草湯下一二丸. 《正傳》
DP	燒鍼丸
SS	治內傷乳食, 吐瀉不止, 危甚者. 黃丹ㆍ朱砂ㆍ白礬(枯) 各等分. 右爲末, 棗肉和丸芡實大, 每一丸, 用鍼挑於燈焰上燒存性, 乳汁或米飮化下. 此藥淸鎭, 專主吐瀉. 《醫鑑》
DP	和胃丸
SS	治吐瀉不止, 欲生慢驚. 丁香ㆍ白朮 各一兩, 半夏 五錢, 藿香ㆍ蝎尾 各一錢. 右爲末, 薑汁糊和丸小豆大, 一歲兒十丸, 薑湯化下. 《綱目》
DP	助胃膏
SS	治小兒吐瀉, 和脾胃進乳食, 最妙. 山藥 五錢, 人參ㆍ白朮ㆍ白茯苓ㆍ陳皮ㆍ甘草 各二錢半, 木香 一錢, 縮砂 二十箇, 白豆蔲 七箇, 肉豆蔲 二箇. 右爲末, 蜜丸皀子大, 每一丸, 米飮化下, 或爲末, 木瓜湯調下一錢. 《湯氏》
DD	吐瀉論證
ZZ	一五歲兒, 吐瀉壯熱, 不思食飮. 錢氏見曰, 此兒目中黑睛少而白睛多, 面色晄白, 必多病. 夫面色晄白者, 神怯也. 黑睛小者, 腎虛也. 黑睛屬水, 本怯而虛, 故多病也. 縱長成, 必肌膚不壯, 不耐寒暑, 易虛易實, 脾胃亦怯, 更不可縱恣酒色. 若不保養, 不過壯年也. 面上常無精神光澤者, 如婦人之失血也. 今吐利不食, 壯熱者, 傷食也. 又虛怯不可下, 下之, 虛入肺則嗽, 入心則驚, 入脾則瀉, 入腎則益虛. 但以消積丸磨化之, 爲微有食積也. 《錢乙》


CC	感冒風寒
ZZ	貪睡, 口中氣熱, 呵欠煩悶者, 傷風證也. 頭目疼痛, 而畏人畏寒者, 傷寒證也. 《錢乙》
ZZ	頭痛. 體痛. 鼻塞流涕. 咳嗽噴嚔. 頰赤. 眼澁. 山根靑色, 皆傷風寒也. 《湯氏》
ZZ	傷風, 宜用大靑膏[方見上]ㆍ雄黃膏.
ZZ	感冒風寒, 通用人參羌活散[方見上]ㆍ參蘇飮[方見寒門]ㆍ惺惺散. 《綱目》
DP	雄黃膏
SS	治傷風溫, 壯熱引飮. 寒水石 五錢, 甛硝ㆍ甘草(末) 各三錢, 龍腦 一字, 朱砂 五分, 雄黃(小棗大硏, 蘿葍根水幷醋一大盞煮令盡). 右硏勻, 煉蜜成膏, 薄荷湯化下半皀子大. 《錢乙》
DP	惺惺散
SS	治傷風, 發熱痰嗽煩渴. 人參ㆍ白朮ㆍ白茯苓ㆍ桔梗ㆍ川芎ㆍ白芍藥ㆍ瓜蔞根ㆍ甘草 各二分半, 細辛ㆍ薄荷 各一分. 右剉, 作一貼, 薑二, 水煎服. 《錢乙》


CC	痰涎喘嗽
ZZ	痰乃風苗. 火靜則伏於脾, 火動則壅於肺, 痰火交作, 則咳嗽喘急, 宜瀉白散[方見五藏], 合導痰湯[方見痰飮]煎服. 《入門》
ZZ	寒嗽, 宜華盖散, 熱嗽, 宜淸金降火湯[二方幷見咳嗽].
ZZ	脾肺母子也. 二藏俱虛, 則生頑涎, 頑涎者, 脾肺所出也. 涎則流溢, 在於咽喉, 如水雞之聲, 喘嗽煩悶, 宜抱龍丸ㆍ奪命散[二方見上].
ZZ	馬脾風, 宜用馬脾風散ㆍ牛黃奪命散ㆍ保命丹[方見上]. 《入門》
DP	馬脾風散
SS	治寒邪入肺, 寒鬱爲熱, 痰喘上氣, 肺脹齁䶎, 若不速治, 立見危亡. 辰砂 二錢半, 甘遂 一錢半, 輕粉 五分. 右爲末, 每取一字, 以溫漿水少許上滴香油一點, 抄藥在油花上, 待沈下, 却去漿水灌之, 神效. 《入門》
DP	牛黃奪命散
SS	治小兒肺脹, 胸滿喘麤氣急, 兩脇扇動, 兩鼻竅張, 痰涎潮塞, 悶亂喘喝, 死在朝夕. 白丑半生半熟ㆍ黑丑半生半熟, 取頭末 各五錢, 大黃 一兩, 檳榔 二錢半, 木香 一錢半. 右爲末, 入輕粉一字和勻, 每取一錢或二錢, 蜜水調下, 微利爲度. 《丹心》
SS	一名一捻金. 《醫鑑》


CC	泄痢
ZZ	小兒疳痢, 瀉靑白黃沫水, 痢色變易無常.
ZZ	疳卽䑋瀉, 䑋卽脹也. 其證目胞腫腹脹, 痢色無常, 好飮水, 漸加瘦瘠.
ZZ	赤痢, 宜黃芩芍藥湯, 虛滑, 宜固腸丸[二方幷見大便].
ZZ	白痢, 宜益元散[方見暑門]ㆍ溫六丸[方見大便].
ZZ	赤白痢, 宜黃連阿膠元ㆍ六神丸[二方幷見大便].
ZZ	疳痢腹痛, 宜蘇感元[方見大便].
ZZ	八痢危證, 一曰赤痢, 二曰白痢, 三曰赤白痢, 四曰食積痢, 五曰驚痢, 六曰脾虛痢, 七曰時行痢, 八曰疳痢. 通宜小駐車元ㆍ眞人養藏湯[二方幷見大便]. 《類聚》
ZZ	小兒痢, 穀道不閉, 黃汁長流者, 不治. 《得效》
DP	一方
SS	治瀉痢. 五倍子炒黃爲末, 烏梅肉水浸和丸彈子大, 每一丸, 白痢米飮下, 赤痢薑湯下, 水瀉冷水下. 《回春》


CC	腹痛腹脹
ZZ	小兒腹痛曲腰, 乾啼無淚, 面靑白脣黑, 肢冷, 或大便色靑不實, 爲盤腸內弔. 急煎葱湯, 淋洗其腹, 揉葱白熨臍腹間, 良久, 尿自出, 其痛立止, 續用乳香散. 《湯氏》
ZZ	小兒腹痛, 多是乳食所傷, 宜用消食散ㆍ消積丸.
ZZ	面靑白, 身冷水瀉, 爲冷痛, 宜理中湯.
ZZ	積痛, 食痛, 虛痛, 蟲痛, 大同小異, 惟蟲痛, 小兒多有之. 其證心腹痛叫哭, 倒身撲手, 嘔吐淸水涎沫, 面色靑黃, 時作時止, 口脣紫黑色者, 是蛔厥也. 宜用安蟲散, 安蟲丸. 《錢乙》
ZZ	腹脹者, 由脾胃虛氣攻作也. 宜用搨氣丸ㆍ消積丸ㆍ十全丹[方見上]. 《正傳》
DP	乳香散
SS	治盤腸內弔, 腹痛. 乳香ㆍ沒藥 各少許(細硏), 另取木香一塊, 於乳鉢內磨水一分, 滾數沸, 調乳沒末服之, 只一服卽效. 《湯氏》
DP	消食散
SS	治食積腹痛. 白朮(陳壁土炒) 二錢半, 麥芽ㆍ縮砂ㆍ山楂肉 各一錢, 橘紅ㆍ香附米ㆍ神麴ㆍ靑皮 各七分, 甘草 五分. 右爲末, 每一錢, 米飮調下, 或剉, 取二錢, 入薑 三片, 煎服亦可. 《醫鑑》
DP	消積丸
SS	治乳食傷積, 腹脹氣急. 丁香ㆍ縮砂 各十二箇, 烏梅肉ㆍ巴豆肉 各三箇, 使君子肉 五箇. 右爲末, 飯丸麻子大, 每三丸, 或五丸, 橘皮湯下. 《入門》
DP	安蟲散
SS	治蟲痛. 胡粉(炒黃)ㆍ檳榔ㆍ苦練根ㆍ鶴虱ㆍ白礬(半生半枯) 各二錢. 右爲末, 每服一字, 大兒五分, 米飮調下.
SS	或以米糊和丸麻子大, 一歲兒五丸, 溫漿水入淸油, 打勻送下, 名曰安蟲丸.
DP	搨氣丸
SS	治小兒腹虛脹. 胡椒ㆍ全蝎 各四十九箇. 右末, 麪糊和丸粟米大, 米飮下五七丸, 至一二十丸. 如腹大者, 加蘿葍子炒. 《正傳》


CC	五軟五硬
ZZ	五軟者, 頭項軟, 手軟, 脚軟, 身軟, 口軟, 是也.
ZZ	頭項軟者, 天柱骨倒也. 通用健骨散, 外貼生筋散.
ZZ	手軟者, 無力以動也. 宜薏苡丸.
ZZ	脚軟者, 行遲也. [治法見下]
ZZ	身軟者, 肉少皮膚自離, 或遍身筋軟者, 鹿茸四斤丸, 加當歸ㆍ靑鹽服之.
ZZ	口軟者, 語遲也. [治法見下] 已上五軟, 皆稟受不足, 或因吐瀉, 若不治, 必成篤疾. 《入門》
ZZ	五硬者, 頭項硬, 手硬, 脚硬, 身硬, 口硬也. 硬者, 强直氷冷, 乃肝受風邪, 宜用烏藥順氣散[方見風門]. 《入門》
DP	健骨散
SS	治頭軟, 頭不能正也. 項軟者, 天柱骨倒也. 白殭蠶(炒)爲末, 每服五分或一錢, 薄荷泡酒調下, 日三. 《綱目》
DP	生筋散
SS	外貼之. 木鱉子 三箇, 萆麻子 三十粒(俱去殼). 右硏勻, 先抱起兒頭摩項上令熱, 作片貼之. 《綱目》
DP	薏苡丸
SS	治手軟. 薏苡仁ㆍ當歸ㆍ秦芃ㆍ酸棗仁ㆍ防風ㆍ羌活 各五錢. 右爲末, 蜜丸芡實大, 荊芥湯化下. 《綱目》
DP	鹿茸四斤丸
SS	治身軟, 筋骨痿弱. 肉蓯蓉ㆍ牛膝ㆍ木瓜ㆍ兎絲子ㆍ熟地黃ㆍ鹿茸ㆍ天麻ㆍ杜冲ㆍ五味子 各等分爲末, 蜜丸梧子大, 溫酒或米飮下三五十丸. 《局方》
SS	一名加減四斤元. 《綱目》


CC	解顱
ZZ	年大小兒, 頭縫不合如開解, 故曰解顱. 此由腎氣不成故也. 腎主骨髓, 而腦爲髓海, 腎氣不成則腦髓不足, 故不能合也. 凡得此疾者, 不過千日, 其間亦有數歲者, 乃成廢人也. 《湯氏》
ZZ	生下而顖不合者, 腎氣不成故也. 長必少笑, 更有目白睛多, 面晄白色瘦者, 多愁少喜也. 《錢乙》
ZZ	解顱, 卽小兒頭縫不合也. 宜服六味地黃元[方見虛勞], 或八物湯[方見虛勞], 加酒炒芩連煎服, 外貼三辛散, 天南星散. 且以頭巾裹遮護之, 自合, 亦良法也. 《錢乙》
DP	三辛散
SS	治解顱. 乾薑 七錢半, 細辛ㆍ桂心 各五錢. 右爲末, 薑汁和, 付顱上, 小兒面赤, 卽愈. 《三因》
DP	天南星散
SS	治同上. 大天南星微炮爲末, 醋調, 塗緋帛上, 貼顖上, 灸手頻熨, 立效. 《錢氏》


CC	顖塡顖陷
ZZ	顖塡者, 顖門腫起也. 因乳哺失常, 或寒熱乘脾, 其氣上衝, 則顖高而突. 又有肝盛, 風熱交攻, 亦致顖塡突起汗出, 毛髮黃而短, 是也. 若寒氣上衝則牢硬, 熱氣上衝則柔軟. 當瀉風熱, 宜用瀉靑丸[方見五藏]. 《入門》
ZZ	顖陷者, 顖門成坑也. 因藏府有熱, 渴引水漿, 致成泄利, 則氣血虛弱, 不能上交腦髓, 故顖陷如坑, 不得平滿, 宜用黃狗頭骨灸黃爲末, 雞子淸調付. 《入門》


CC	語遲行遲
ZZ	語遲者, 五軟中口軟, 是也. 兒在胎時, 母有驚怖, 驚氣入於心包絡, 使心神不足, 舌本不通. 宜服菖蒲丸. 《錢乙》
ZZ	小兒諸病後, 不能言, 宜雞頭丸. 《錢乙》
ZZ	一小兒五歲不能言, 咸以爲廢人, 用六味地黃元[方見虛勞], 加五味子ㆍ鹿茸, 及補中益氣湯[方見內傷], 將半年, 始發一二言, 至一年, 始言語如常. 《回春》
ZZ	行遲者, 脚軟是也. 氣血不充, 骨髓不滿, 軟弱不能行, 或肝腎俱虛, 肝主筋, 筋弱不能束骨. 宜六味地黃元, 加鹿茸ㆍ牛膝ㆍ五味子ㆍ五加皮久服之. 虎骨丸, 亦佳, 或用五加皮散. 《得效》
ZZ	凡小兒行遲, 齒遲, 解顱, 五軟, 鶴膝, 睛白, 多愁, 皆因稟受腎氣不足, 宜以六味地黃丸, 加鹿茸補之, 或用調元散. 《回春》
ZZ	小兒鶴膝者, 由稟受不足, 血氣不充, 故肌肉瘦瘠, 骨節呈露, 如鶴之膝. 乃腎虛得之, 宜六味地黃元, 加當歸ㆍ牛膝ㆍ鹿茸, 久服, 仍以大南星(炮)爲末, 醋調, 烘熱貼之, 甚良. 《回春》
DP	菖蒲丸
SS	治心氣不足, 五六歲不能言. 石菖蒲ㆍ人參ㆍ麥門冬ㆍ遠志ㆍ川芎ㆍ當歸 各二錢, 乳香ㆍ朱砂 各一錢. 右爲末, 蜜丸麻子大, 米飮下十丸, 至二十丸, 日三服. 《入門》
DP	雞頭丸
SS	治小兒諸病後不能言. 雄雞頭(灸) 一箇, 鳴蟬(灸焦) 三箇, 大黃(煨)ㆍ甘草(灸) 各一兩, 當歸ㆍ川芎ㆍ遠志ㆍ麥門冬 各七錢半, 木通ㆍ黃芪 各五錢. 右爲末, 蜜丸菉豆大, 空心, 米飮下五丸, 日三四服. 《錢氏》
DP	虎骨丸
SS	治行遲. 虎脛骨ㆍ生乾地黃ㆍ酸棗仁ㆍ白茯苓ㆍ肉桂ㆍ防風ㆍ當歸ㆍ川芎ㆍ牛膝ㆍ黃芪 各等分. 右爲末, 蜜丸麻子大, 木瓜湯下五丸或十丸. 《得效》
DP	五加皮散
SS	治三歲不能行. 五加皮 二錢半, 牛膝ㆍ木瓜 各一錢二分半. 右末, 每一錢, 米飮調下. 《得效》
DP	調元散
SS	治行遲. 山藥 五分, 白朮ㆍ白芍藥ㆍ熟地黃ㆍ當歸ㆍ川芎ㆍ黃芪(蜜炒) 各二分半, 人參ㆍ白茯苓ㆍ茯神 各二分, 甘草 一分半, 石菖蒲 一分. 右剉, 作一貼, 薑三棗二, 水煎服. 《回春》


CC	髮不生齒不生
ZZ	髮不生者, 因稟受血氣不足, 不能榮於髮, 宜服蓯蓉元.
ZZ	齒不生者, 由齒者骨之所終, 髓之所養, 稟氣不足, 則髓不能充於骨, 故齒久不生, 宜服芎黃散. 《得效》
ZZ	齒久不生, 用雄雌散[方見齒門].
ZZ	長齒生牙, 賴雄鼠之骨末. 取大老鼠去肉, 取脊骨爲末, 擦牙齦上, 日二次效. 《本草》
DP	蓯蓉元
SS	當歸ㆍ生乾地黃ㆍ肉蓯蓉ㆍ白芍藥 各一兩, 胡粉 五錢. 右爲末, 蜜丸黍米大, 每十丸, 黑豆湯呑下, 兼磨化二三十丸, 塗擦頭上. 《得效》
DP	芎黃散
SS	川芎ㆍ生乾地黃ㆍ當歸ㆍ山藥ㆍ白芍藥 各一兩, 沈香 五錢, 甘草 三錢. 右爲末, 白湯調服半錢, 因將乾末, 糝擦齒齦上, 日二次. 《得效》


CC	龜背龜胸
ZZ	龜背者, 初生不能護背, 風入於脊骨, 或坐太早, 亦致傴僂, 背高如龜, 多成痼疾, 宜服松蘂丹ㆍ枳殼丸. 且取龜尿, 點脊骨節上, 卽平.
ZZ	龜胸者, 胸高脹滿, 其狀如龜, 此肺藏受熱所致也. 或乳母多食五辛, 及酒麪過度, 或夏月多飮熱乳, 宜服百合丹. 《得效》
ZZ	龜胸, 乃肺熱脹滿, 攻於胸膈而成, 宜瀉白散[方見五藏], 加片芩ㆍ梔子, 煎服. 《正傳》
DP	松蘂丹
SS	治龜背. 松花ㆍ枳殼ㆍ防風ㆍ獨活 各一兩, 麻黃ㆍ大黃ㆍ前胡ㆍ桂心 各五錢. 右爲末, 蜜丸黍米大, 粥飮下十丸. 《得效》
DP	枳殼丸
SS	治同上. 枳殼ㆍ防風ㆍ獨活ㆍ大黃ㆍ前胡ㆍ當歸ㆍ麻黃 各三錢. 右爲末, 麪糊和丸黍米大, 米飮呑下一二十丸. 《丹心》
SS	一名龜背丸. 《回春》
DP	百合丹
SS	治龜胸. 大黃 七錢半, 天門冬ㆍ杏仁ㆍ百合ㆍ木通ㆍ桑白皮ㆍ枳殼ㆍ甛葶藶ㆍ石膏 各五錢. 右末, 蜜丸菉豆大, 白湯下五七丸至十丸. 《得效》
SS	一名龜胸丸. 《回春》


CC	滯頤
ZZ	小兒滯頤者, 口角流涎, 是也. 涎者, 脾之液, 流出積於頤上, 此由脾胃虛冷, 不能制其津液故也. 法當溫脾.
ZZ	內經論舌縱涎下, 皆屬於熱, 可辨冷熱而治之. 熱涎者, 胃火炎上, 宜用通心飮[方見上]. 冷涎者, 胃虛也. 宜用木香半夏丸. 《入門》
ZZ	滯頤冷證, 宜用溫脾丹. 《湯氏》
DP	木香半夏丸
SS	木香ㆍ半夏麴ㆍ丁香 各五錢, 白薑ㆍ白朮ㆍ靑皮ㆍ陳皮 各二錢半. 右末, 蒸餠和丸麻子大, 米湯灌下. 《入門》
DP	溫脾丹
SS	半夏麴ㆍ丁香 各五錢, 白朮ㆍ靑皮ㆍ乾薑 各二錢半. 右爲末, 糊丸黍米大, 米飮下一二十丸. 《湯氏》


CC	丹毒
ZZ	小兒丹毒, 乃熱毒之氣, 與血相搏, 而風乘之, 故赤腫. 其遊走遍身者, 又名赤遊風, 入腎入腹, 則殺人也. 《湯氏》
ZZ	小兒丹毒, 百日內發者必死, 急急救之. 《湯氏》
ZZ	金絲瘡, 一名紅絲瘡, 其狀如線, 巨細不一, 經謂丹毒, 是也. 《保命》
ZZ	丹毒, 自腹內生出四肢, 則易愈, 自四肢入腹, 則難治. 《三因》
ZZ	毒氣入裏腹脹, 則死. 毒氣所走之處, 截經刺之出血. 一云, 急以細鍼刺出惡血, 卽消. 《入門》
ZZ	丹毒, 宜服犀角地黃湯[方見血門]ㆍ四順淸凉飮[方見火門], 外用拔毒散ㆍ氷黃散ㆍ泥金膏, 塗之.
ZZ	又溝渠中小鰕, 搗付之. 又伏龍肝和雞子淸塗之. 又鯉魚血ㆍ鱔魚血ㆍ芭蕉根汁ㆍ藍葉汁ㆍ水中苔, 塗之皆可.
ZZ	蜞鍼吸出惡血, 最妙. 《諸方》
DP	拔毒散
SS	治丹毒, 遊走焮熱. 寒水石 二兩三錢, 石膏 一兩, 黃柏ㆍ甘草 各三錢. 右爲末, 水調塗之. 芭蕉汁調, 尤妙. 《入門》
DP	氷黃散
SS	治同上. 焰硝ㆍ大黃末 各五錢. 右井水調勻, 雞羽掃塗. 《回春》
DP	泥金膏
SS	治丹毒, 熱瘭, 無名腫毒. 蚯蚓糞 二分, 焰硝 一分. 右新汲水濃調, 敷上. 《回春》


CC	諸瘡
ZZ	小兒初生, 月裏諸疾, 乃胎毒之淺者, 若一二歲後, 所生之疾, 乃胎毒之深者, 宜按法治之. 《綱目》
ZZ	小兒惡瘡, 天氣溫和時, 頻與澡洗更衣, 名曰外宣, 亦不須服藥. 春用柳條ㆍ荊芥, 夏用棗葉ㆍ槐枝, 秋用苦參, 煎湯溫洗. 《湯氏》
ZZ	一二歲生瘡遍身, 先服五福化毒丹[方見上]ㆍ犀角地黃湯[方見血門], 外用父親熱小便, 雞羽蘸洗, 靑黛末糝之, 妙. 《入門》
ZZ	小兒面瘡, 通面壞爛, 無全膚, 流膿水, 百藥不效, 臘猪脂付之, 神效. 白楊木枝燒取瀝, 付之亦效. 《丹心》
ZZ	小兒癩頭瘡, 以防風通聖散[方見風門]酒製爲末, 每一錢, 水煎服三十貼, 見效. 又詳見諸瘡門, 可參考. 《丹心》
ZZ	小兒口中百病, 及口瘡, 重舌, 重顎, 喉痺腫塞, 宜用牛黃散. 《醫鑑》
ZZ	胎熱, 血熱, 風熱, 諸瘡, 遍身痒痛, 宜用大連翹飮ㆍ生料四物湯. 《醫鑑》
DP	牛黃散
SS	牛黃ㆍ片腦ㆍ鵬砂 各一分, 辰砂ㆍ雄黃ㆍ靑黛 各二分, 黃連ㆍ黃柏末 各八分, 焰硝 一錢半. 右末, 每少許, 糝之. 《醫鑑》
DP	大連翹飮
SS	治諸瘡. 甘草 四分, 柴胡ㆍ黃芩ㆍ荊芥 各三分, 連翹ㆍ車前子ㆍ瞿麥ㆍ滑石ㆍ惡實ㆍ赤芍藥ㆍ梔子ㆍ木通ㆍ當歸ㆍ防風 各二分, 蟬殼 二分半. 右剉, 作一貼, 入竹葉二片, 燈心十莖, 水煎服. 《醫鑑》
DP	生料四物湯
SS	治同上. 生地黃ㆍ赤芍藥ㆍ川芎ㆍ當歸ㆍ防風 各三分, 黃芩ㆍ薄荷 各二分. 右剉, 作一貼, 水煎服. 《得效》
DD	紅絲瘤
ZZ	一人生子, 遍身生紅絲瘤, 不救, 後生三四子皆然. 東垣曰, 汝腎中伏火, 精中多有紅絲, 以氣相傳生子, 故有此疾, 俗名胎瘤, 是也. 令視之, 果如其言. 遂以滋腎丸數服, 瀉腎中火邪, 忌酒肉辛熱之物, 其妻以六味地黃元, 養其陰血, 後受胎五月, 以黃芩ㆍ白朮作散, 與服而生子, 前疾不復作矣《東垣》
DD	藥毒成淋
ZZ	一童子, 自初生患淋, 五七日必一發, 發則大痛, 下如黍粟者約一盃, 然後定. 意其父必多服下部藥, 遺毒在胎, 留於子之命門而然. 以紫雪, 和黃柏末丸梧子大, 曬極乾, 熱湯下百丸. 又半日痛大作, 連腰腹, 乃下如黍粟者一椀許, 病減十分之八. 又與陳皮 一兩, 桔梗ㆍ木通 各五錢, 作貼與之. 又下如黍粟者一合而安. 父得燥熱, 且能病子, 況母得之者乎. 書此以證東垣紅絲瘤之事. 《丹心》


CC	斷乳
ZZ	小兒二三歲時, 欲斷乳, 宜用畫眉膏. 《入門》
DP	畫眉膏
SS	山梔子(炒黑) 三箇, 雄黃ㆍ朱砂ㆍ輕粉 各少許. 爲末, 淸油調勻, 候兒睡着, 濃抹畫兒兩眉上, 醒來自不喫乳. 未效再畫, 仍用墨搽乳頭. 《入門》


CC	小兒諸病死證
ZZ	眼上赤脈下貫朣人[水火困絶]. 顖門腫起, 兼及作坑[心絶]. 鼻乾黑燥[肺絶]. 肚大靑筋[脾絶]. 目多直視, 覩不轉睛[五藏俱絶]. 指甲黑色[肝絶]. 忽作鴉聲[脈絶]. 虛舌出口[心絶]. 嚙齒咬人[腎絶]. 魚口氣急, 啼不作聲[肺絶]. 蛔蟲旣出, 必是死形[胃絶]. 凡病困汗出如珠不流者, 死. 凡兒病, 其頭毛皆上逆者, 死. 脣口乾, 目皮反, 口中氣冷, 手足四垂, 其臥如縛, 掌中冷者, 皆死. 《入門》
ZZ	其五硬ㆍ五軟ㆍ五冷ㆍ五乾, 皆惡證也. 《直小》


CC	痘癍疹三證, 專由胎毒
ZZ	太古無痘疹, 周末秦初, 乃有之. 《入門》
ZZ	夫胎在腹中, 至六七月則已成形, 食母腹中穢液, 入兒五藏. 食至十月, 卽穢液滿胃. 至生時, 兒口中猶有不潔, 産母以手拭淨則無疾病, 俗以黃連ㆍ甘草水, 下其臍糞之穢, 此亦母之不潔餘氣, 入兒藏中, 遇風寒邪氣, 相搏而成痘疹也. 《錢乙》
ZZ	子在母腹中, 十月之間, 隨母呼吸, 呼吸者, 陽氣也. 而生動作, 滋益精氣神. 飢渴皆食母血, 兒隨月長, 筋骨皮肉血脈形氣俱足. 十月降生, 口中尙有惡血, 啼聲一發, 隨吸而下, 此惡血復歸命門胞中, 僻于一隅, 隱伏而不發. 直至兒因內傷乳食, 濕熱之氣下陷, 合于腎中, 二火交攻, 榮氣不從, 逆於肉理, 惡血乃發. 諸癍疹皆出於腎水, 其瘍後聚肉理, 歸於陽明. 故三番癍始見之證, 皆足太陽壬膀胱剋丙小腸, 其始出皆見於面, 終歸於陽明肉理, 熱化爲膿者也. 二火熾盛, 反勝寒水, 遍身俱出, 此皆從足太陽傳變中來也. 《東垣》
ZZ	癍之爲病, 皆由子在母腹中時浸漬, 食母血穢, 蘊而成毒, 皆太陰濕土, 壅滯君相二火之所作也. 《海藏》
ZZ	內經曰, 諸痛痒瘡瘍, 皆屬心火. 盖因胎毒藏於命門, 遇少陰少陽司天, 君相二火太過, 熱毒流行之年, 則發作矣. 《正傳》


CC	稀痘方
ZZ	稀痘方, 有服朱砂法ㆍ延生第一方ㆍ稀痘兎紅丸ㆍ滌穢免痘湯ㆍ獨聖丹ㆍ百壽散ㆍ服梅花方ㆍ秘傳稀痘湯. 《諸方》
DP	服朱砂法
SS	如米細光明朱砂, 水飛爲末, 每五分作三次, 煉蜜調, 量兒大小加減, 溫水送下, 不拘痘出未出, 首尾可服. 密者可稀, 稀者可無, 黑陷者可起, 痘癰者可消. 但性微寒, 不可多服. 《入門》
SS	一法, 蜜少許, 調朱砂末一字用. 《得效》
DP	延生第一方
SS	小兒初生, 臍帶脫落後, 取置新瓦上, 用炭火四圍, 燒至烟將盡, 放土地上, 用瓦盞之類盖之, 存性, 硏爲末. 預將朱砂透明者, 爲極細末, 水飛過, 臍帶若有五分重, 朱砂用二分五釐, 生地黃, 當歸身濃煎汁一二蜆殼, 調和前兩味, 抹兒上顎間, 及乳母乳頭上, 一日之內用盡, 次日大便遺下汚穢濁垢之物, 終身永無瘡疹及諸疾, 生一子, 得一子, 十分妙法也. 《醫鑑》
DP	稀痘兎紅丸
SS	一名太極丸. 臘月初八日, 取採生兎一隻, 取血, 以蕎麥麪和之, 少加雄黃四五分, 候乾成餠. 凡初生小兒, 三日後, 與菉豆大者二三丸, 乳汁送下, 一歲兒五丸或七丸, 三歲後十五丸, 服久則遍身發出紅癍, 是其驗也. 有終身不出痘疹者, 雖出亦稀. 小兒已長, 會飮食者, 就以兎血啖之, 尤妙. 或云, 不必八日, 但臘月兎亦可用, 然終不若八日佳. 《醫鑑》
DP	滌穢免痘湯
SS	五六月間, 取絲瓜小小蔓藤絲, 陰乾, 約二兩半重, 收起. 至正月初一日子時, 父母只令一人知, 將前絲瓜藤, 煎湯待溫, 洗兒全身頭面上下, 以去其胎毒, 洗後不生痘也. 如出亦輕, 只三五顆而已. 《醫鑑》
DP	獨聖丹
SS	絲瓜近蔕取三寸連皮子, 納於固濟砂甁內, 以桑柴火燒存性爲末. 以如數配, 入砂糖搗成餠. 時時與兒, 吃盡爲佳. 小兒痘疹, 服此則少, 或全然, 只燒蒸三兩日不出者, 或每遇作熱時, 卽與食之, 出痘必少. 《醫鑑》
SS	凡痘疹初出或未出時, 服此藥, 則多者可少, 少者可無, 重者可令輕也. 又云, 入朱砂少許, 尤妙. 《正傳》
DP	百壽散
SS	初生月內用之, 老無瘡疹. 黃連一兩, 朱砂一錢. 右水煎, 先拭去口中涎凈, 灌下少許, 令嚥之, 却以餘藥傾盆中, 浴兒身令遍. 《海藏》
DP	服梅花方
SS	服梅花, 可免出痘. 十二月收梅花, 不拘多少, 陰乾爲末, 煉蜜丸如芡實大, 每一丸, 好酒化下. 念太乙救苦天尊一百遍, 妙不可言. 《種杏》
DP	秘傳稀痘湯
SS	六月上伏日, 採葫蘆嫩蔓數十根, 陰乾, 遇正月初一日五更, 勿令人知, 將葫蘆蔓安鍋內, 燒湯一盆, 洗未出痘小孩兒, 渾身頭面上下, 無處不洗到方可, 此後卽不出痘. 《唐人秘傳》


CC	痘瘡預防法
ZZ	每遇冬月溫煖, 恐春發痘. 宜預服三豆飮ㆍ油飮子. 《入門》
ZZ	天行痘疹, 鄕隣有此證, 預服之, 能活血解毒則不染, 宜獨聖丹ㆍ兎紅丸[二方幷見上]ㆍ龍鳳膏. 《醫鑑》
DP	三豆飮
SS	赤小豆ㆍ黑豆ㆍ菉豆 各一升, 甘草 五錢. 右水煮熟, 逐日飮汁, 喫豆任意服. 已染則輕解, 未染者服之, 過七日, 永不出. 《得效》
DP	油飮子
SS	小兒陽盛, 無陰以制, 令頭髮竪直, 飮食減少, 此伏熱之兆. 鄕隣有痘證, 取眞麻油一升, 逐日飮之令盡, 則永不出痘. 《正傳》
DP	龍鳳膏
SS	烏雞卵 一箇, 地龍細小活者 一條. 右雞卵開一小竅, 入地龍在內, 皮紙糊其竅, 飯鍋上蒸熟, 去地龍, 與兒食之. 每歲立春日食一枚, 終身不出痘疹. 覺鄕隣有此證流行, 食一二枚, 亦效. 《正傳》


CC	辨痘證
ZZ	傷寒ㆍ傷食ㆍ瘡疹, 證皆相似.
ZZ	傷寒, 則增寒壯熱, 口中氣熱, 呵欠, 煩悶項急.
ZZ	傷食, 則口熱, 口中醋氣, 嬭瓣不消, 腹中疼痛.
ZZ	瘡疹, 則腮赤燥, 多噴嚔, 悸動, 昏倦, 四肢冷.
ZZ	昏睡喜嚔悸者, 將發瘡疹也.
ZZ	瘡疹候者, 面燥腮赤, 目胞亦赤, 呵欠煩悶, 乍涼乍熱, 咳嗽噴嚔, 足梢冷, 夜臥驚悸, 多睡. 《錢乙》
ZZ	發癍證, 呵欠噴嚔, 睡中急驚, 耳尖冷, 眼澁. 《錢乙》
ZZ	痘瘡, 大抵與傷寒相似, 發熱煩躁, 臉赤脣紅, 身痛頭疼, 乍寒乍熱, 噴嚔呵欠, 喘嗽痰涎. 始發之時, 有因感傷風寒而得, 有因時氣傳染而得, 有因傷食發熱嘔吐而得, 有因跌撲驚恐畜血而得. 或爲目竄口噤, 驚搐如風之證, 或口舌咽喉肚腹疼痛, 或煩躁狂悶, 昏睡譫語, 或自汗, 或下利, 或發熱, 或不發熱, 證候多端, 卒未易辨, 必須以耳冷尻冷驗之. 盖瘡疹屬陽, 腎藏無證, 其耳與尻俱屬腎, 故腎之所部獨冷. 又不若視其耳後, 有紅脈赤縷, 爲之眞也. 《正傳》
ZZ	痘疹證, 以耳冷尻冷足下冷, 及耳後有紅縷赤脈, 驗之. 然須見心胸間, 細點如粟起, 則爲眞也. 《得效》


CC	痘瘡亦時氣之一端
ZZ	凡傷寒時氣, 熱毒內盛, 多發皰瘡, 其瘡大小, 形如豌豆, 故謂之豌豆瘡. 其色或白或赤. 若頭作瘭漿, 戴白膿者, 其毒則輕. 若紫黑色作根, 隱隱在肌肉裏者, 其毒則重. 甚則周匝遍身, 五內七竅皆有也. 《類聚》


CC	痘有五般證
ZZ	五藏, 各有一證. 肝藏, 水疱色或靑. 肺藏, 膿疱色或白. 心藏癍其色赤. 脾藏疹或如麩糠色. 歸腎變黑, 此爲五色. 凡痘疹一色者善, 或二色三色相合而作者凶, 第大小不等爲好. 《海藏》
ZZ	小兒在胎十月, 食五藏穢血, 生下則其毒當出. 故瘡疹之狀, 皆五藏之液. 肝主淚, 肺主涕, 心主血, 脾爲裹血. 其瘡出有五名, 肝爲水疱, 以淚出如水, 其色靑而小, 肺爲膿疱, 以涕稠濁如膿, 其色白而大, 心爲癍, 主血, 其色赤而小, 次於水疱. 脾爲疹, 其色赤黃而小. 涕淚出多, 故膿疱水疱皆大. 血榮於內, 所出不多, 故癍疹皆小. 《海藏》
ZZ	病水疱膿疱者, 涕淚俱少, 以液從瘡出故也. 譬如泡中容水, 水去則泡瘦矣. 《海藏》
ZZ	水疱者, 俗謂之水痘也. 膿疱者, 俗謂之痘子也. 癍者, 俗謂之瘖子也. 痘之形狀最大, 水痘次之, 癍瘖又次之, 麻子最小, 隱隱如麻子也. 《海藏》


CC	痘瘡諸證
ZZ	初熱三日, 類傷寒初證. 自初熱至報痘, 類傷寒六經證. 六日以後, 謂之雜證. 報痘次至收靨, 謂之常證. 異常, 謂之變證. 水痘癍疹, 謂之類證. 不治, 謂之壞證. 餘毒, 謂之瘥證. 《入門》


CC	痘瘡治法
ZZ	凡痘瘡治法, 或發, 或瀉, 或解肌, 或化毒, 凉血淸肺, 調其藏府, 平其飮食, 謹其禁忌, 嚴其攝養, 適其寒溫, 使出無不快之經, 成無不痂之潰, 旣愈之後, 不致遺毒, 流汗虛腠, 目疾翳膜, 瘡癤癰瘤, 喉閉嗌腫, 潮熱汗泄. 此治法之大略也. 《海藏》
ZZ	痘瘡發於肌肉, 陽明胃氣主之. 脾土一溫, 胃氣隨暢, 決無陷伏之患.
ZZ	諸熱不可驟去, 宜輕解之. 盖痘瘡無熱, 則不能起發, 比之種豆, 値天時暄暖則易生. 《直指》
ZZ	凡見出遲發慢者, 根窠欠紅活者, 便當憂慮調治, 切勿袖手待斃. 《正傳》
ZZ	瘡疹, 惟用溫平藥治之, 不可妄下, 及妄攻發, 受風冷.
ZZ	瘡疹, 始終未有他證, 不可下, 當用平和藥, 頻與乳食, 不受風冷, 可也. 《錢氏》
ZZ	溫平者, 非熱劑, 如荊芥ㆍ薄荷ㆍ防風ㆍ惡實ㆍ甘草之類. 活人書鼠粘子湯ㆍ潔古解毒防風湯, 選而用之[方見下]. 《海藏》
ZZ	惡實ㆍ連翹ㆍ山楂ㆍ甘草, 乃痘瘡終始必用之藥也. 《丹心》
ZZ	首尾俱不可妄下, 但用溫涼之劑, 兼而濟之, 解毒和中安表而已. 《正傳》
ZZ	有大熱者, 當利小便, 宜導赤散ㆍ四苓散, 有小熱者, 當解毒, 宜消毒飮ㆍ四聖散[四方見下]. 《錢氏》


CC	痘瘡日限
ZZ	聖瘡, 七日熱而發, 七日泡而乾, 又七日則平復如舊矣. 《得效》
ZZ	除初熱三日不筭, 盖有熱發三五日, 或十餘日故也. 自報痘至收靨, 首尾一十二日, 中間有不守禁戒, 以至淹纏. 又有氣血和者, 不及一十二日而愈. 《入門》
ZZ	痘瘡屬虛寒者, 可延至十數日後方死. 屬毒盛轉紫色者, 不過七八日死. 盖痘是胎毒, 自內出外, 二三日方出齊, 毒氣尙在內, 出至六日, 則當盡發於表, 七八九日成膿而結痂矣. 若毒氣盛不能盡出, 過六日, 毒反內入藏府. 故須於六日以前, 急服凉血解毒之藥, 以驅出之, 六日以後, 醫無及矣. 故其死最急. 若虛弱毒氣少者, 只是氣血不足, 不能貫膿成就, 故綿延日久而後死矣. 《丹心》
ZZ	發熱三朝, 出痘三朝, 起脹三朝, 貫膿三朝, 收靨三朝. 自出痘至收靨, 要十二日, 可保平安. 《醫鑑》


CC	發熱三朝
ZZ	痘瘡亦時氣之一端, 大抵與傷寒相類. 《得效》
ZZ	痘疹欲出證, 呵欠, 噴嚔, 耳尖冷, 眼澁, 睡中急驚, 卒暴壯熱, 肌膚繃急. 又曰, 昏睡喜嚔悸者, 將發瘡疹也. 《錢乙》
ZZ	痘疹欲出之時, 熱動五藏, 則五藏之證俱見. 其呵欠煩悶者, 肝也. 時發驚悸者, 心也. 乍涼乍熱, 手足冷者, 脾也. 面與顋頰赤, 咳嗽噴嚔者, 肺也. 惟腎無候, 以在腑下, 不能食穢故也. 《錢乙》
ZZ	或發驚搐, 渾身熱甚, 一向發熱者, 是也. 《局方》
ZZ	發熱似傷寒, 未辨疑似間, 且與升麻葛根湯ㆍ參蘇飮[二方幷見寒門]ㆍ加味敗毒散解表. 《丹心》
ZZ	熱盛發驚搐, 爲吉候, 用紅綿散, 調加味六一散, 表之. 痰涎壅盛者, 薄荷湯, 化下抱龍丸[方見上].
ZZ	發熱, 欲出痘, 作腰痛者, 急服神解湯出汗, 以痛止爲度, 免出腎經之痘.
ZZ	發熱之初, 急宜表汗, 使藏府胎毒及外感之邪, 盡從汗散, 則痘出稀少. 然表藥必在紅點未見之前也. 《醫鑑》
ZZ	傷寒瘡疹, 疫癘潮熱, 五日已衰, 疑似未辨者, 宜用四物解肌湯. 五日已裏, 發出卽出. 五日已外無者, 非癍也.
ZZ	發熱三日, 未見形跡, 宜以生酒塗身上, 時時看之. 狀如蚤痕者, 是癍也. 《綱目》
DD	發熱時吉凶證
ZZ	發熱時, 身無大熱, 腹痛腰不痛, 過三日後, 纔生紅點, 堅硬碍手者, 吉, 勿藥有喜.
ZZ	發熱時, 不時發驚者, 痘在心經而出也. 乃爲吉兆.
ZZ	發熱時, 一日遍身卽生紅點, 稠密如蠶種樣, 摸過不碍手者, 凶.
ZZ	發熱時, 腹中大痛, 腰如被杖, 出痘乾燥者, 凶.
ZZ	發熱時, 頭面上有一片, 色如臙脂者, 凶. 已上皆決死. 《醫鑑》
EP	加味敗毒散
SS	柴胡ㆍ前胡ㆍ羌活ㆍ獨活ㆍ防風ㆍ荊芥ㆍ薄荷ㆍ枳殼ㆍ桔梗ㆍ川芎ㆍ天麻ㆍ地骨皮 各三分. 右剉, 作一貼, 宜加紫草ㆍ蟬殼ㆍ紫蘇ㆍ麻黃ㆍ葱白煎服, 表汗之. 本方, 除參苓, 恐助火也. 《醫鑑》
EP	紅綿散
SS	全蝎ㆍ麻黃ㆍ荊芥穗ㆍ天麻ㆍ甘草 各五分. 右剉, 作一貼, 更加薄荷ㆍ紫草ㆍ蟬殼, 水煎服. 《醫鑑》
EP	加味六一散
SS	治熱毒太盛, 狂言煩渴, 及痘瘡紅紫黑陷. 滑石 六兩(硏水飛), 甘草(細末) 六錢, 辰砂(水飛) 三錢, 片腦 三分(另硏別入). 右和勻, 春秋以燈心煎湯調下, 夏月以新汲水調下, 三五歲兒服一錢, 十歲服二錢. 發熱之初, 用加味敗毒散調下, 能解毒稀痘, 出痘紅紫者, 亦效. 《醫鑑》
EP	神解湯
SS	治發熱, 欲出痘而腰痛者. 柴胡 一錢半, 乾葛 一錢, 麻黃ㆍ白茯苓ㆍ升麻ㆍ防風 各八分, 甘草 五分. 右剉, 作一貼, 水煎服, 溫覆出汗, 不汗再進一服, 免出腎經之痘, 此法甚奇. 《醫鑑》
EP	四物解肌湯
SS	卽升麻葛根湯, 去甘草, 代黃芩也.
SS	凡傷寒瘡疹疑似未辨者, 以辛涼之劑調之, 卽此湯也. 《綱目》


CC	出痘三朝
ZZ	發熱, 一日卽出痘者太重, 二日卽出痘者亦重, 微微發熱, 三日後乃出痘者爲輕, 四五日身凉乃見痘者尤輕, 自出痘一日, 至二三日方齊. 凡痘出至足, 謂之出齊. 《醫鑑》
ZZ	痘瘡初出, 與麻疹疿瘡, 略相似, 若根窠紅, 頂圓突堅實, 捫之碍手者, 痘也. 若根不紅, 頂虛軟, 略有淸水, 摸過不碍手者, 麻疹疿瘡也. 《醫鑑》
ZZ	如發熱過三日, 瘡不出或不快出, 卽微發之, 用消毒飮ㆍ化毒湯ㆍ犀角消毒飮. 如瘡發後不多出, 卽加藥發之. [如一日二三服] 如加藥發後, 不多出, 卽瘡本稀, 不可更發也. 《錢乙》
ZZ	痘先出者爲母, 後出者爲子孫, 母好子孫多, 則自然有不等者, 然亦無害.
ZZ	出速且密, 胸背尤多, 此乃毒盛, 宜服消毒飮ㆍ解毒防風湯, 以防後日靑乾黑陷.
ZZ	出盛而內外壅熱, 煩渴譫狂, 宜用猪尾膏[方見下].
ZZ	年壯皮厚, 痘難快出, 宜用透肌湯.
ZZ	痘出而被風寒復入者, 宜用加味四聖散, 或快癍散.
ZZ	頭面上, 忽生三五箇, 或只一箇, 高大紫黑, 儼似疔痘者, 名曰飛痘, 此最輕. 或只此一痘, 再不生痘. 《入門》
ZZ	凡發熱一日, 卽見紅點, 此由毒氣太盛, 故出速. 宜用化毒湯, 加紫草ㆍ紅花ㆍ蟬殼, 凉血解毒. 《醫鑑》
ZZ	凡痘出不快, 宜四聖散ㆍ加味四聖散ㆍ紫草飮ㆍ及絲瓜湯之類. 《醫鑑》
ZZ	一發便密如鍼頭, 形勢重者, 合輕其表而涼其內, 連翹升麻湯主之.
ZZ	瘡疹稠密, 身表熱, 急與鼠粘子湯, 以防後日靑乾黑陷. 《綱目》
ZZ	痘出太盛, 恐入眼爲害, 宜消毒飮, 加酒炒芩連, 外用護眼膏. 《入門》
ZZ	痘出不快, 宜樺皮飮子ㆍ胡荽酒. 《正傳》
DD	出痘時吉凶證
ZZ	痘瘡始出, 如粟米大, 或如黍米大, 或如菉豆大, 似水珠光澤明凈者, 吉.
ZZ	痘一出卽變黑者, 腎證也. 此爲惡候, 保元湯[方見下], 加紫草ㆍ紅花救之.
ZZ	痘出紅赤, 以手摸過, 皮軟不碍指者, 名曰賊痘. 過三日, 變成水疱, 甚至紫黑疱, 此危證也. 保元湯, 加紫草ㆍ蟬殼ㆍ紅花解之. 已成水疱, 則保元湯, 加四苓散[方見寒門]利之, 此妙法也. 不然則遍身爪破, 赤爛而死.
ZZ	發熱出痘時, 頭面上有一片, 色如臙脂者, 凶.
ZZ	出痘時, 發紅癍如錦紋者, 六七日後決死. 急用化毒湯, 加紅花ㆍ黃芩ㆍ升麻救之. 變黑癍則卽死. 《醫鑑》
EP	消毒飮
SS	治痘不快出, 及胸前稠密, 急用三四服, 快透解毒, 神效. 鼠粘子 二錢, 荊芥穗 一錢, 生甘草ㆍ防風 各五分. 右剉, 作一貼, 水煎服, 或加山楂子ㆍ酒芩ㆍ紫草服, 或和犀角磨汁服, 尤佳. 《醫鑑》
EP	化毒湯
SS	治痘出不快, 且令稀少. 紫草茸 一錢, 升麻ㆍ甘草 各五分. 右剉, 作一貼, 入糯米五十粒, 同煎服, 神效. 《得效》
EP	犀角消毒飮
SS	治痘疹未能快透, 或已出熱尙未解, 急服此藥. 鼠粘子 二錢, 荊芥穗ㆍ防風ㆍ黃芩 各一錢, 犀角(屑)ㆍ甘草 各五分. 右剉, 作一貼, 水煎服. 《入門》
EP	解毒防風湯
SS	凡痘出速且密, 或七日後, 壯熱毒盛, 氣弱聲啞, 此藥主之. 防風 一錢, 地骨皮ㆍ黃芪ㆍ白芍藥ㆍ枳殼ㆍ荊芥穗ㆍ鼠粘子 各五分. 右剉, 作一貼, 水煎服. 《易老》
EP	透肌湯
SS	治痘不快透. 紫草ㆍ白芍藥ㆍ升麻 各一錢, 糯米 五十粒. 右剉, 作一貼, 水煎服. 《綱目》
EP	四聖散
SS	治痘瘡出不快, 及倒靨. 紫草茸ㆍ木通ㆍ枳殼ㆍ甘草 各等分. 右爲麤末, 每一錢, 水煎服. 《錢乙》
SS	疹痘, 最要大小分解, 錢氏四聖散, 用木通ㆍ枳殼, 極好. 《綱目》
EP	加味四聖散
SS	治痘出不快, 或陷伏倒靨, 一切惡候. 紫草茸ㆍ木通ㆍ木香ㆍ黃芪ㆍ川芎ㆍ人參ㆍ甘草 各四分, 蟬殼 二分. 右剉, 作一貼, 入糯米百粒, 水煎服, 能養而發之. 《入門》
EP	快癍散
SS	治痘出不快, 或被風復入. 紫草茸ㆍ蟬殼ㆍ人參ㆍ白芍藥 各六分, 木通 三分半, 甘草 二分半. 右剉, 水煎服. 《入門》
EP	紫草飮
SS	治痘瘡出不快, 三四日隱隱將出未出. 紫草二兩細剉, 以百沸湯一大椀沃之, 以物盖定, 勿令氣出, 候溫, 服半合或一合, 痘卽出. 《本草》
SS	治痘, 紫草皆當用茸, 有發出之功. 今人用根, 反利大便, 大便泄者, 勿用. 《辨疑》
EP	絲瓜湯
SS	發痘疹最妙. 取絲瓜連皮子燒存性, 爲末, 砂糖溫水調下半匙許, 或以紫草茸ㆍ甘草煎湯調服, 尤妙. 今人水煎服, 亦得. 《丹心》
EP	連翹升麻湯
SS	治瘡疹一發, 便密如蠶種, 或如糠粃, 毒盛者, 卽升麻葛根湯[方見寒門], 加連翹一味也. 《正傳》
EP	鼠粘子湯
SS	治痘疹稠密, 身表熱, 急用此以防後患. 地骨皮 五分, 柴胡ㆍ連翹ㆍ黃芩ㆍ黃芪 各三分半, 鼠粘子ㆍ當歸身ㆍ甘草 各二分半. 右剉, 作一貼, 水煎服. 《東垣》
EP	樺皮飮子
SS	治痘不快出. 樺皮剉, 濃煎汁飮之. 《正傳》
EP	胡荽酒
SS	治同上. 胡荽莖剉二兩, 以淸酒二升同煎, 令沸, 便以物盖定, 勿泄氣, 候溫去滓, 噴一身令遍, 勿噴頭面, 以衣溫覆, 須臾痘子快出, 神效. 無莖則用子. 《本草》
EP	又方
SS	治痘出不快, 蒲萄硏, 酒飮之又食之, 盡出. 無生則用乾者.
SS	蟬殼三七箇, 水煮取汁服之. 《本草》
SS	山楂子取肉爲末, 湯點服之. 《得效》


CC	起脹三朝
ZZ	起脹三朝, 毒盡浮於表. 盖痘出三日後, 當潮起脹, 先出者先起, 後出者後起, 至五六日, 毒氣盡發於表, 觀痘虛實, 變毒淺深, 全在此關.
ZZ	顴上紅者, 終不起脹, 顴臉乃一身之主. 若顴上先脹者, 四肢必順, 顴上不脹, 遍體皆不脹.
ZZ	上體已脹, 下體緩慢者, 無害, 下體已脹, 上體緩慢者, 逆.
ZZ	起體時, 漿滯不行, 頂陷不起, 或風寒所剋, 俱宜水楊湯浴之[方見下]. 《入門》
ZZ	凡起脹時, 毒盡在表, 須賴裏實則無虞. 苟略有瀉, 則內氣虛脫, 毒乘虛內攻, 而瘡陷伏矣. 宜用固眞湯[方見下].
ZZ	痘不起脹, 灰白頂陷者, 虛寒也. 宜內托散, 加丁香, 或酒調紫草膏. 若紫黑陷伏不起, 乃火盛血熱. 宜紫草湯, 調四齒散, 或獨聖散[二方幷見下].
ZZ	起脹時, 有痘長大而紫黑, 名曰痘疔, 把住痘瘡令不起, 失治則死. 急用保元湯[方見下], 加鼠粘子ㆍ荊芥穗ㆍ芩連幷酒炒, 外用銀簪, 挑破疔頭, 令父母吮去惡血, 或綿裹指甲, 搯去惡血. 盖痘破而毒氣發泄故也. 仍用雄黃末一錢, 調臙脂汁令濃, 點疔痘上, 立見紅活. 雄黃拔毒, 臙脂活血也. 《醫鑑》
DD	起脹時吉凶證
ZZ	五六日, 頂尖滿起如鼓釘, 捫之碍指, 光澤明潤, 肥滿紅活者, 吉.
ZZ	出不快, 直待起脹時, 陸續出如粟米於痘空隙處, 圓凈者, 吉. 《入門》
ZZ	起脹時, 根窠全不起, 頭面紅腫, 如瓠瓜之狀者, 凶.
ZZ	起脹時, 痘頂皆黑, 其中有眼如鍼孔者, 凶.
ZZ	起脹時, 遍身陷伏不起, 腹脹不食, 氣促神昏者, 凶. 《醫鑑》
EP	內托散
SS	活血均氣, 調胃補虛, 內托瘡毒, 使之盡出, 令易收易靨, 卽癰疽門十宣散, 加白芍藥一味也. 《精義》
SS	若紅紫黑陷, 屬熱毒者, 去桂, 加紫草ㆍ紅花ㆍ黃芩. 若淡白灰黑陷伏, 屬虛寒者, 加丁香. 當貫膿而不貫膿者, 倍參ㆍ芪ㆍ當歸煎熟, 入人乳, 好酒溫服. 《醫鑑》
EP	紫草膏
SS	治痘疹不起脹. 白附子ㆍ麻黃ㆍ紫草茸ㆍ甘草 各五錢, 蟾酥 一錢, 全蝎 二十箇, 白殭蠶(炒) 八箇. 右細末, 另將紫草一兩, 剉熬成膏, 又用蜜二兩, 入酒半盞煉過, 同紫草膏攪勻, 調藥末, 丸如皂角子大, 一歲兒半丸, 三歲兒一丸. 用之紅紫黑陷者, 紫草湯化下, 淡白灰陷者, 好酒化, 熱服. 《醫鑑》
EP	又方
SS	治痘不肥綻, 不起脹, 黃狗蠅四五枚, 溫酒硏服, 未綻再服. 冬月蠅在狗耳內, 可取用. 《海藏》
SS	老桑樹內蠹蟲二三箇, 溫酒硏服, 未起再服.
SS	烹鼠水, 治不起脹. 雄鼠大者一枚, 去腸肚洗淨, 以水煮熟, 取汁服, 臘月者尤佳. 《俗方》
SS	母酒能令痘肥脹. 取母酒, 和水猛煮以殺酒毒, 乃服之, 亦能補氣. 《俗方》
SS	蕎麥麪, 能發起痘疹. 取細末作粥, 和砂糖服. 《俗方》
SS	糯米, 能解痘毒, 令發起. 可作粥, 和砂糖服. 又云, 極好養胃氣. 《本草》
SS	痘不起脹, 煮黍穰汁ㆍ煮芸薹汁ㆍ煮兎皮汁ㆍ臘猪肉煮汁, 幷洗之. 《本草》
SS	胡荽酒噴身, 能起脹[方見上].


CC	貫膿三朝
ZZ	貫膿三日, 胃氣升也. 痘以胃氣爲本. 胃之氣升騰, 化毒成膿, 自肌肉上貫起, 漸至頂尖, 充滿光潤者, 順.
ZZ	氣血大振, 毒漿已滿, 將欲收斂之時也.
ZZ	當結膿窠而不結, 由血熱相薄, 毒氣內外灌注, 必復入心. 宜用猪尾膏[方見下].
ZZ	貫膿時, 九竅愼宜封閉, 飮食藥餌, 極忌寒涼疏淡之物. 若傷脾胃, 則淸氣下陷, 不能貫膿也. 《入門》
ZZ	出痘歷七日, 當貫膿之時, 外若起脹, 而中空乾燥, 無膿血者死. 若略有淸水, 根窠紅活, 猶有生意. 用內托散[方見上], 倍人參ㆍ黃芪ㆍ當歸煎, 入好酒ㆍ人乳各半盞溫服. 此貫膿之巧法也. 《醫鑑》
ZZ	九日十日, 回水之時, 元氣熏蒸, 眞陽運化, 其水自然消爍, 此循環之妙理也. 若未曾解毒, 則至此時, 水不能化, 反歸于胃. 胃病則不能貫膿成就, 或致吐瀉陷伏, 宜用定中湯[方見下]. 《回春》
ZZ	痘七日後, 壯熱毒盛, 氣弱聲啞, 宜用解毒防風湯[方見上].
DD	貫膿時吉凶證
ZZ	漿行疱裏, 肥滿黃色, 或蒼蠟色, 或黃綠色者吉. 若色淡者, 虛也. 保元湯[方見下], 加乾薑ㆍ肉桂ㆍ糯米煎服.
ZZ	頭面先回漿, 四肢方纔起脹者, 吉.
ZZ	貫膿時, 或吐瀉不食, 乳食不化, 腹脹聲啞, 寒戰咬牙, 痘爛無膿, 肌肉黑者, 凶. 《入門》
ZZ	貫膿純是淸水, 皮白薄如水泡, 三四日遍身抓破而死.
ZZ	貫膿時, 遍身㧓破, 痘中乾枯, 全無血水, 皮白乾如豆殼者, 凶. 《醫鑑》


CC	收靨三朝
ZZ	收靨三日, 漿老痂結, 如果熟蔕落. 氣收血平, 光色始斂, 自上而下, 按之堅硬, 蒼蠟色或黃黑色, 或似紫紅蒲萄色者, 佳.
ZZ	當靨不靨, 謂之慢, 有毒盛不結痂者, 猪心龍腦膏, 最妙[方見下]. 有觸穢不收靨者, 異功散, 調四糞散, 最妙[二方幷見下].
ZZ	寒戰咬牙, 足膝如氷, 耳尻反熱, 於起脹貫膿收靨時極忌, 乃氣血虛極, 宜保元湯[方見下], 加桂, 甚者異功散救之[方見下]. 《入門》
ZZ	痘痂不焦, 是內熱蒸於外, 散漫而行故也. 宜宣風散[方見下]導之, 生犀磨汁解之, 必着痂矣. 《錢乙》
ZZ	當靨不靨, 發熱蒸蒸, 用甘露回天飮, 卽時熱退痘靨.
ZZ	外潰不結痂, 甄陶散糝之[方見下]. 《回春》
ZZ	發膿窠不肯靨, 但調砂糖水與喫, 卽結痂. 《綱目》
ZZ	痘疹膿而不焦, 此失淸涼之氣也. 如五穀得陽氣而成熟, 非涼風一至則不能實也. 天地嚴肅之氣一加, 則萬物秀而實矣. 與痘疹何異, 須察證候而淸涼之, 則瘡必卽痂矣[當時, 淸涼飮子下之]. 猪尾膏ㆍ龍腦膏, 幷佳. 《海藏》
DD	收靨時吉凶證
ZZ	痂落, 從頭上至胸膈手腹腰足, 節節緩緩靨下者, 吉.
ZZ	靨謝後, 瘢紅者, 吉, 白無血色者, 過後亦死. 急用消毒飮二貼[方見上], 後用補氣血養脾胃藥, 預防之.
ZZ	陰囊及足上, 先靨起者, 凶. 《入門》
ZZ	將靨時, 其痘一時盡黑, 非靨也.
ZZ	火極攻裏, 卽凶. 《回春》
ZZ	當靨時, 遍身臭爛, 如餠搭不可近, 目中無神者, 凶. 《醫鑑》
EP	甘露回天飮
SS	砂糖(屑)半盞, 入百沸湯一椀, 調服. 《醫鑑》


CC	通治
ZZ	痘瘡首尾, 宜保元湯爲主治.
ZZ	不快出, 不起脹, 不貫膿, 不收靨, 通用猪尾膏救之[方見下].
ZZ	凡出痘, 起脹, 回漿, 貫膿, 頂陷不起, 漿滯不行, 俱以水楊湯浴之[方見下].
DP	保元湯
SS	人參 二錢, 嫩黃芪ㆍ甘草 各一錢. 右剉, 作一貼, 入薑 一片, 水煎服. 《醫鑑》
SS	一二日初出, 乾紅少潤, 此毒尙淺, 宜用活血勻氣, 兼解毒之藥, 加白芍藥一錢, 當歸五分, 以活血, 加陳皮五分, 以勻氣, 加玄參ㆍ鼠粘子各七分, 以解毒.
SS	二三日, 根窠雖圓, 而頂陷者, 爲氣虛弱, 血亦難聚. 宜加川芎ㆍ官桂.
SS	四五日, 根窠雖起, 色不光澤, 爲氣弱血盛, 宜加白芍藥ㆍ官桂ㆍ糯米.
SS	五六日, 氣盈血弱, 色昏紅紫, 宜加木香ㆍ當歸ㆍ川芎.
SS	六七日, 不能成漿, 爲氣血少, 寒不能制, 宜加官桂ㆍ糯米.
SS	七八日, 毒雖化漿而不滿, 宜加官桂ㆍ糯米, 發陽助漿.
SS	八九日, 漿不冲滿, 氣弱而險, 宜加糯米, 以成漿.
SS	十一日十二日, 血盡漿足, 濕潤不斂者, 內虛也. 加白朮ㆍ白伏苓, 助其收斂.
SS	十三十四十五日, 毒雖盡解, 或有雜證相仍, 只以此藥, 隨證加減, 不可用大寒大熱之劑, 恐致內損之患. 《醫鑑》


CC	解毒
ZZ	疏則無毒, 密則有毒. 急用涼藥解之. 雖數十貼不妨, 無害眼之患.
ZZ	密則毒甚, 宜以淸涼之劑解之, 酒炒芩連之類, 是也. 酒炒芩連, 能解瘡毒. 《丹心》
ZZ	痘初出, 如胸前稠密, 急服消毒飮[方見上], 加山楂子ㆍ酒黃芩ㆍ紫草茸.
ZZ	痘出太多, 以犀角地黃湯[方見血門], 加味犀角消毒飮, 加山楂子ㆍ紫草茸ㆍ糯米解之. 《丹心》
ZZ	痘毒攻脾, 則泄瀉浮腫, 攻肝, 則眼生瞖膜, 攻腎, 則耳痛膿出, 攻肺, 則咳嗽痰盛. 《綱目》
ZZ	初出狀如蚊咬色黑者, 毒氣與熱相薄也. 宜用人齒散ㆍ猪尾膏[方見下].
ZZ	毒鬱藏燥, 痰盛狂叫, 宜四齒散[方見下], 加蟬殼. 黑陷, 驚狂譫妄, 宜加味六一散[方見上], 或紫草ㆍ燈心煎湯, 磨犀角ㆍ玳瑁汁調服. 失治則不日聲啞而死.
ZZ	毒入胃, 則腹上痘多, 靑紅紫色, 外證口角流涎者, 死. 《入門》
ZZ	痘出, 初如蚊咬如蠶種, 或血紅一片不分地界, 毒氣太盛, 宜神功散解之. 《回春》
ZZ	解痘毒, 宜解毒湯ㆍ黑散子ㆍ三豆飮ㆍ絲瓜湯ㆍ服朱砂法[三方見上].
DP	加味犀角消毒飮
SS	治痘疹, 毒氣壅遏, 未能勻透, 及口舌生瘡, 不能吮乳. 鼠粘子 一錢二分, 甘草 五分, 防風ㆍ升麻 各三分, 荊芥穗ㆍ麥門冬ㆍ犀角(屑)ㆍ桔梗 各二分. 右剉, 作一貼, 水煎服. 《丹心》
DP	神功散
SS	治痘毒太盛, 以此解之, 毒氣卽散, 陷者卽起. 川芎ㆍ當歸ㆍ升麻ㆍ甘草 各六兩. 右爲麤末, 一起取東流水煎三次, 每次用水三椀, 文武火煎至一椀半, 濾下, 又煎二次, 共藥水四椀半, 聽用. 又用好朱砂四兩, 以絹袋懸入磁罐, 加煎藥水, 封固, 水煮盡爲度, 取出焙乾爲末, 以紙羅過, 聽用. 再以引經散, 用糯米二三合, 以紙包緊, 外用黃泥固濟, 入火煉紅, 冷定打碎, 取米黃色者用之, 白色者不用. 每服以朱砂一錢, 米末一錢, 煉蜜二匙, 好酒二匙, 百沸湯一小鍾, 共一處調勻, 用茶匙喂盡, 取效. 《醫鑑》
DP	黑散子
SS	解痘毒, 初出服此, 便消不出. 臘月猪糞, 甁子盛, 瓦片盖口, 火煆存性, 放冷硏細, 每二錢, 新水調下. 《類聚》


CC	辨痘吉凶
ZZ	痘者, 痘也. 大小不一無妨, 惟欲圓滿硬實, 不宜虛軟陷伏.
ZZ	痘自頂額上陽位起, 且稠者, 固凶. 然遍身變壞, 獨頂額上不變, 則吉. 貫膿時, 變成水疱, 惟額上不破者, 可治. 收靨時, 敗證悉具, 惟頂額上未靨如舊者, 可生. 《入門》
ZZ	頭粒尖而白, 根窠紅潤, 譬如一顆眞珠, 放在臙脂上, 故曰生. 頭粒紅紫, 地界不分, 譬如衃血猪肝, 故曰死. 《回春》
ZZ	凡痘疹只出一般者, 善, 或二色三色相合而作者, 凶, 謂痘癍疹相合也. 《海藏》
ZZ	痘脚稀疏. 根窠紅活. 不瀉不渴. 乳食不減. 四肢溫和. 身無大熱. 已上六證, 幷不服藥自愈. 《正傳》
ZZ	痘不治證有七. 一者, 戞齒, 痘黑陷, 喉中涎喘. 二者, 憎寒困倦, 痘子縮伏. 三者, 瘡作坑, 內無膿血, 或作黑色疱. 四者, 痘癰變疳, 口臭, 齦爛, 牙落. 五者, 聲啞, 氣噎, 或嚥藥腹中鳴. 六者, 痘初出, 半在皮膚, 帶紫黑色不出. 七者, 誤於疏轉, 氣啞者.
ZZ	凡痘出, 前後心密, 及兩手心兩足心密者, 皆不治.
ZZ	不治證, 又有五. 一曰, 痒塌, 寒戰, 咬牙, 煩躁. 二曰, 紫黑色, 喘喝不寧. 三曰, 頭溫足冷, 悶亂, 欲飮. 四曰, 灰白色, 頂陷, 腹脹喘渴. 五曰, 目上視, 氣促, 泄瀉不止. 《綱目》
ZZ	不治證, 又有六. 一者, 初出勇壯. 二者, 出如蠶種. 三者, 隨出隨沒. 四者, 如蚊蟲咬. 五者, 倒出. 六者, 飮水如促鼻. 《回春》
ZZ	鼻燥有黑氣, 以手抭鼻孔者, 必死. 《入門》


CC	辨痘輕重順逆
ZZ	輕者, 作三次出. 大小不一. 頭面稀少. 根窠紅活. 肥滿光澤. 耳中無. 眼中無. 臍中無.
ZZ	重者, 一齊幷出. 密如蠶種. 稠密無縫. 身熱腹脹. 頭溫足冷. 渴瀉不止. 耳中有. 臍中有.
ZZ	輕變重者, 犯房室. 不忌口. 先曾渴. 飮冷水. 餌涼藥.
ZZ	重變輕者, 避風寒. 常和煖. 大便稠. 不燥渴. 忌生冷. 忌外人. 《綱目》
ZZ	凡出痘收靨, 從頭至足爲順, 從足至頭爲逆. 頭脚齊出齊靨者險.
ZZ	輕者, 靨出俱從頭至足, 痘亦稀.
ZZ	重者, 稠密, 頭上未出未靨, 脚上先出先靨. 《入門》
ZZ	身體溫煖者順, 寒涼者逆.
ZZ	能食, 大便實者順, 不能食, 大便利者逆. 《正傳》
ZZ	瘡疹屬陽, 出則爲順. 故春夏爲順, 秋冬爲逆. 冬月腎旺又盛寒, 故病多歸腎變黑. 《海藏》
ZZ	痘疹惟腎無候, 但見平證, 耳涼尻涼爲順. 若痘黑陷, 耳及尻反熱者, 爲逆.
ZZ	痘黑而忽瀉便膿血, 幷痂皮者順, 水穀不消者逆. 盖瀉出痂皮, 根在內, 病出而安也. 水穀化者, 脾實故順, 水穀不化者, 脾虛故逆. 《錢乙》
ZZ	一發出便密, 如鍼頭, 如蠶鍾, 如糠粃者, 重. 如浮萍, 不分箇數者, 逆.
ZZ	一發便出盡者必重. 痘挾疹者, 半輕半重. 瘡端黑如鍼孔者, 熱劇. 《海藏》


CC	辨痘形色善惡
ZZ	色者, 五藏精華. 紅黃綠者爲佳, 黃綠乃脾胃正色, 毒將出也. 淡紅者, 毒始出也. 鮮紅則爲血熱, 初起紫者, 大熱也. 全白者, 氣虛也. 灰白者, 血衰而氣滯也. 黑者, 毒滯而血乾也.
ZZ	痘色初出淡紅, 紅變白, 白變黃者, 吉. 初出鮮紅, 紅變紫, 紫變黑者, 逆.
ZZ	痘出色不紅潤者, 毒盛壅塞故也. 宜用紫草飮[方見上], 外用芥子末, 塗脚心[方見下]. 《入門》
ZZ	黑屬血熱, 涼血爲主, 四物湯[方見血門], 加黃芩ㆍ黃連ㆍ紅花.
ZZ	白屬氣虛, 補氣爲主, 保元湯[方見上], 去甘草, 加紫草. 《丹心》
DD	照燈影法
ZZ	凡痘形色雖險, 若燈光影, 與痘根圓暈, 相爲周旋, 根窠紅活, 漿影深厚, 則皆可調治. 若根窠不紅, 不起, 血死不活, 漿無影者, 雖輕難治. 故白日亦必用麻油紙撚照之. 眼法神巧, 全在於此. 《入門》


CC	辨痘虛實
ZZ	吐瀉少食爲裏虛, 陷伏倒靨, 灰白色爲表虛. 二證俱見爲表裏俱虛, 幷用異功散救之[方見下].
ZZ	不吐瀉能食爲裏實, 紅活凸綻, 無汗爲表實, 涼膈散[方見火門], 加升麻ㆍ乾葛ㆍ紫草ㆍ荊芥解之. 《綱目》
ZZ	身熱無汗爲表實, 身涼多汗爲表虛, 便秘能食爲裏實, 吐瀉少食爲裏虛. 《入門》
ZZ	表裏俱實者, 難出易靨, 表裏俱虛者, 易出難靨. 表實難出, 裏虛難靨. 《入門》
ZZ	肺主氣, 氣不足則致三證. ○ 自汗. ○ 聲不出. ○ 瘡頂陷塌, 宜保元湯[方見上]ㆍ四君子湯[方見氣門].
ZZ	心主血, 血不足則致三證. ○ 灰白色. ○ 根窠不紅. ○ 不光澤. 宜芎歸湯[方見婦人], 或四物湯[方見血門], 加紫草ㆍ紅花. 《正傳》


CC	辨痘陰陽證
ZZ	足脛冷. ○ 腹虛冷. ○ 糞靑色. ○ 面晄白. ○ 嘔乳食. ○ 目睛靑. ○ 脈沈數. 已上屬陰證, 不可服冷藥.
ZZ	足脛熱. ○ 兩腮紅. ○ 大便秘. ○ 小便赤. ○ 渴不止. ○ 上氣急. ○ 脈洪數. 已上屬陽證, 不可服熱藥. 《正傳》
ZZ	痘瘡虛寒, 用異功散[方見下], 實熱, 用凉膈散[方見火門], 有起死回生之效. 《丹心》


CC	保護
ZZ	痘瘡, 頻與乳食, 不受風冷, 可也
ZZ	瘡變爲倒靨黑陷者, 由不愼風冷而不能食, 內虛所致也. 《錢乙》
ZZ	痘瘡, 常令衣服適中, 溫涼處坐臥. 《海藏》
ZZ	痘瘡, 宜善加調護, 使房室溫盎. 《正傳》
ZZ	痘瘡, 當謹避風寒, 盖內外熱蒸, 毛孔俱開, 易於感襲. 一有觸冒, 諸證隨作, 且靨落之後, 氣血大虛, 尤當謹於防避也. 《醫鑑》


CC	飮食
ZZ	痘以脾胃爲主, 自始至終, 以能食爲順. 又曰, 淡食爲佳.
ZZ	貫膿時, 宜食老雞補氣, 收靨時, 宜食雄鴨收毒, 或精肥猪肉. 惟終始忌魚鯹, 以助痰滯氣故也.
ZZ	痘瘡, 忌食生冷ㆍ肥膩ㆍ鹽鹹ㆍ茶ㆍ醋ㆍ酒ㆍ葱ㆍ蒜ㆍ魚ㆍ羊肉ㆍ猪肝血ㆍ枾ㆍ棗ㆍ飴糖. 特忌雞鵝鴨卵烹食, 令兒目盲. 《入門》
ZZ	勿食酸辣五辛[葱蒜薑韭薤]ㆍ有毒之物, 恐熱毒熏肝, 生眼中瞖障. 《綱目》
ZZ	痘瘡首尾, 切不可飮冷水, 少與滾熟水, 則可.
ZZ	自發熱至收靨, 諸般血肉, 皆不宜食. 盖助火邪, 滋熱毒故也. 若脾胃虛弱, 則止用鯗魚[卽石首魚]及精猪肉, 去盡脂肪, 淡煮少食, 以助滋味. 《醫鑑》
ZZ	乳母當愼口, 不可令飢及受風寒. 必變黑歸腎, 難治. 《海藏》
ZZ	嬰兒未能服藥, 則當兼治乳母, 令服藥釀乳以飼之. 俾其氣血淸和, 飮食有節, 投以調氣通榮之劑, 則瘡心肥滿光澤, 無陷伏之憂矣. 《正傳》
ZZ	乳母食後, 須捏去宿乳令盡, 乃服藥, 卽仰臥霎時, 乃令兒吮其乳汁. 《綱目》
DD	痘疹宜食物
ZZ	宜食菉豆ㆍ赤小痘ㆍ黑豆ㆍ雄猪肉[山猪尤佳]ㆍ石首魚ㆍ廣魚ㆍ鰒魚ㆍ薯蕷ㆍ海松子ㆍ葡萄ㆍ栗子[煨之佳]ㆍ蔓菁ㆍ蘿葍ㆍ苽葅ㆍ軟白飯ㆍ糯米粥[泄瀉可食]ㆍ蕎麥麪[起脹可食]ㆍ母酒[起脹可食]ㆍ雪糕ㆍ砂糖. 《俗方》


CC	禁忌
ZZ	痘瘡, 切忌諸般臭穢, 煎炒油烟, 父母行房, 梳頭等觸犯. 未發而觸, 則毒氣入心, 悶亂而死. 已發而觸, 則瘡痛如割, 以至黑爛, 切宜深戒. 《得效》
ZZ	痘瘡, 勿親近狐臭漏腋ㆍ房中淫慾ㆍ及婦人月候ㆍ醉酒ㆍ葷穢ㆍ硫黃ㆍ蚊藥ㆍ一切腥臊ㆍ燒頭髮等氣. 《綱目》
ZZ	痘瘡, 最怕穢惡之氣, 切忌外人及僧道看經往來. 盖人之氣, 聞香則行, 聞臭則止故也.
ZZ	房內勿燒沈檀ㆍ降眞ㆍ龍腦ㆍ麝香, 恐燥血. 《正傳》
ZZ	痘自初至終, 父母切忌房事.
ZZ	痘瘡纔落, 肌肉尙嫩, 不可澡浴太早. 《綱目》


CC	浴法
ZZ	痘瘡, 因氣血虛弱, 或爲風寒所剋, 不能起脹, 成漿貫膿, 或枯燥陷伏, 俱宜水楊湯浴之. 《入門》
ZZ	痘不起脹, 或陷伏, 宜用黍穰煮湯.
ZZ	胡荽煎湯ㆍ芸薹煎湯ㆍ兎皮毛煎湯ㆍ臘猪肉煮湯ㆍ馬肉煮湯[猪馬無生肉ㆍ則乾脯亦得]ㆍ皆可浴. 《本草》
DP	水楊湯
SS	楊柳五斤, 春冬用枝, 夏秋用葉, 洗凈搗碎, 取長流水一大釜, 煎六七沸, 去渣, 將三分之一注盆中. 先用保元湯[方見上], 加川芎ㆍ桂皮ㆍ糯米煎服, 乃乘熱洗浴, 良久, 以油紙撚點燈照之, 纍纍然有起勢, 陷處有圓暈紅絲, 此漿影也. 漿必滿足. 如不滿, 又如前浴. 弱者只浴頭面手足, 勿浴背. 如燈照而無起勢, 則必添湯久浴, 使透徹肌肉, 疏通內外, 令毒氣隨煖氣而發也. 此藥升提, 開豁萬竅, 枯者轉潤, 白者轉紅, 陷伏者自起矣. 冬寒, 則溫房內浴之. 《入門》


CC	禳法
ZZ	痘瘡, 觸犯穢汚, 痒痛者, 焚辟穢散熏之, 更以胡荽酒[方見上], 化下蘇合香元[方見氣門]. 《正傳》
ZZ	痘兒左右, 常令有胡荽氣, 能辟去穢惡之氣. 《綱目》
ZZ	懸胡荽於房中, 且以胡荽酒, 噴床帳及衣被.
ZZ	常燒蒼朮ㆍ猪蹄甲ㆍ乳香, 以辟惡氣.
ZZ	穢汚毒氣入內, 成黑陷, 宜用再甦散. 《入門》
DP	辟穢散
SS	一名祛穢散, 亦名辟穢丹. 蒼朮ㆍ細辛ㆍ甘松ㆍ川芎ㆍ乳香ㆍ降眞香. 右等分爲麤末, 烈火焚之. 《正傳》
DP	再甦散
SS	一名再甦丹. 明白礬ㆍ地龍炒 各等分. 右爲末, 每取五分, 以小猪尾血一橡斗許, 同新汲水調下. 《入門》


CC	痘瘡諸證
ZZ	有聲音ㆍ咽喉痛ㆍ腰腹痛ㆍ驚搐ㆍ嘔吐ㆍ泄瀉ㆍ痰喘ㆍ煩渴ㆍ腹脹ㆍ自汗ㆍ痒痛ㆍ斑爛ㆍ寒戰ㆍ咬牙ㆍ失血ㆍ尿澁ㆍ便秘ㆍ倒靨ㆍ黑陷ㆍ護眼ㆍ滅瘢, 凡二十一條.
DD	聲音
ZZ	瘡已出而聲不變者, 形病也. 瘡未出而聲先變者, 氣病也. 《正傳》
ZZ	聲出肺與心, 或感風寒, 或多啼氣噎, 不問痘已出未出, 失聲者, 身溫則解毒防風湯[方見上], 身冷則內托散, 倍桔梗[方見上].
ZZ	如漿滿聲啞者, 肺氣絶也. 不治.
ZZ	痘出不好, 聲啞者, 亦死. 《入門》
DD	咽喉痛
ZZ	痘出咽喉痛, 宜消毒飮[方見上]ㆍ如聖飮. 《得效》
ZZ	咽乾澁痛, 口爛齦腫, 乃心胃熱也. 宜如聖飮. 若水漿不入, 宜用紫雪[方見火門].
ZZ	咽喉有毒, 飮食如鋸挫喉, 水漿不入, 或吐出, 或常乾嘔者, 危. 惟貫膿時, 見此證, 二便閉者, 反吉.
ZZ	痘毒入藏府, 咽喉閉塞, 宜用猪尾膏[方見下]. 《入門》
ZZ	痘生於口舌, 瘡爛, 不能吮乳, 宜加味犀角消毒飮[方見上]. 《得效》
EP	如聖飮
SS	麥門冬ㆍ桔梗 各一錢, 鼠粘子ㆍ甘草 各五分. 右剉, 入竹葉三片, 同水煎服. 《得效》
DD	腰腹痛
ZZ	凡發熱欲出痘, 腰痛, 急服神解湯[方見上], 出汗, 以痛止爲度, 免出腎經之痘.
ZZ	發熱時, 腹中大痛, 腰如被杖, 及出痘乾燥者, 死. 《醫鑑》
ZZ	痘初出便作腰痛, 見紫黑點者, 多死. 《正傳》
ZZ	痘瘡腹痛, 多是痘毒, 當臨證消息.
ZZ	痘疹必先腹痛. 盖痘子先自腸胃中出, 然後發於外, 宜升麻葛根湯[方見寒門]ㆍ加減紅綿散[方見下]. 《綱目》
ZZ	發熱時, 腹痛或腹脹者, 由毒氣與外邪相薄, 欲出而不得出, 宜參蘇飮[方見寒門], 去人參ㆍ茯苓, 加縮砂, 表之. 《醫鑑》
ZZ	收靨時, 腹痛不靨, 痛在中脘, 乃熱毒凝滯, 瘀血作痛, 宜手捻散. 《回春》
ZZ	痘疹出不透, 腹痛甚, 或黑陷, 宜蟬退湯. 《得效》
EP	手捻散
SS	鼠粘子ㆍ白芍藥ㆍ大黃ㆍ桃仁 各六分, 紅花 四分, 桂枝 二分半. 右剉, 作一貼, 水煎服. 《回春》
EP	蟬退湯
SS	蟬殼 二十一箇, 甘草 一錢半. 右剉, 水煎服, 或爲末, 每一錢, 白湯調下, 腹痛立止而出透, 神效. 《得效》
DD	驚搐
ZZ	欲發瘡疹, 先身熱驚跳搐搦, 非驚風, 宜服發散藥, 加減紅綿散, 是也. 《丹心》
ZZ	痘毒驚搐, 心肝熱也. 瀉肝則風自去, 宜瀉靑丸[方見五藏], 利小便則熱不炎, 宜導赤散[方見五藏].
ZZ	先驚後痘者, 輕, 先痘後驚者, 逆. 《入門》
ZZ	發熱時, 發驚者, 痘在心經而出也. 乃爲吉兆. 《醫鑑》
ZZ	痘未出, 先發搐, 是兼外邪, 宜加減紅綿散. 如痘發稠密, 毒熱內熾, 或倒靨黑陷, 時作搐搦, 宜用猪心龍腦膏子[方見黑陷]. 《正傳》
EP	加減紅綿散
SS	麻黃ㆍ荊芥穗ㆍ全蝎ㆍ天麻ㆍ薄荷ㆍ紫草茸ㆍ蟬殼 各五分. 右剉, 作一貼, 入葱白一莖, 同煎服. 《入門》
DD	嘔吐
ZZ	凡顯痘疹, 若自吐瀉者, 不可妄治而多吉, 謂邪氣上下皆出也. 《易老》
ZZ	痘初熱吐瀉無妨, 痘出後忌之.
ZZ	吐瀉喘渴, 蛔蟲已出, 目直視, 大便流腸垢者, 死. 《入門》
ZZ	痘出而吐者, 毒盛乘火, 宜神功散[方見上], 吐瀉幷作, 宜用定中湯. 《回春》
ZZ	寒甚腹痛, 嘔逆下利, 宜理中湯[方見寒門], 加木香ㆍ丁香ㆍ肉豆蔲煨. 《醫鑑》
EP	定中湯
SS	收斂胃氣, 止吐瀉, 神妙. 取眞正黃色土不雜沙石者一塊, 置塊內, 以百沸湯泡之, 以盖合定, 候溫. 右用兩酒盞, 和水飛朱砂末五分, 水飛雄黃末一錢, 少加砂糖, 溫服. 二服立止. 《回春》
DD	泄瀉
ZZ	痘出後, 極忌泄瀉, 起脹時, 尤忌.
ZZ	痘瀉, 急用保元湯[方見上], 加肉桂ㆍ白芍藥煎服. 腸滑者, 肉豆蔲煨一箇, 乳香一豆大爲末, 糯米飮調下. 《入門》
ZZ	痘出, 不光澤, 不起發, 根窠不紅, 或瀉而渴, 或腹脹, 或氣促, 是表裏俱虛, 宜異功散煎水, 呑下肉豆蔲丸.
ZZ	腹脹瀉渴, 乃胃中津液少也. 宜用木香散. 《綱目》
ZZ	泄瀉頻多, 津液內耗, 血氣不榮, 其痘雖起發, 必不能靨. 宜木香散救之. 《丹心》
ZZ	起脹時, 泄瀉則內氣虛脫, 瘡必陷伏, 宜用固眞湯. 《醫鑑》
EP	異功散
SS	治痘靨之際, 頭溫足冷, 腹脹渴瀉. 如寒戰咬牙, 腹脹, 足冷過膝者, 用此救之. 木香ㆍ當歸 各三分半, 桂皮ㆍ白朮ㆍ白茯苓 各三分, 陳皮ㆍ厚朴ㆍ人參ㆍ肉豆蔲煨ㆍ丁香 各二分半, 附子(炮)ㆍ半夏 各一分半. 右剉, 作一貼, 入薑三棗二, 水煎服.
SS	此等證, 亦多屬熱, 不可不察, 有熱則不可用. 《綱目》
EP	木香散
SS	治痘瘡, 腹脹渴瀉. 木香ㆍ丁香ㆍ桂枝ㆍ陳皮ㆍ半夏ㆍ赤茯苓ㆍ人參ㆍ訶子皮ㆍ大腹皮ㆍ前胡ㆍ甘草 各三分. 右剉, 作一貼, 薑 三片, 水煎服.
SS	冷證可用, 有熱則不可用. 《綱目》
EP	肉豆蔲丸
SS	治痘疹泄瀉. 赤石脂ㆍ白礬(枯) 各七錢半, 白龍骨ㆍ肉豆蔲(煨)ㆍ訶子肉 各五錢, 木香ㆍ縮砂 各三錢. 右爲末, 麪糊和丸黍米大, 溫米飮呑下, 一歲兒三十丸, 三歲兒百丸. 《綱目》
EP	固眞湯
SS	治痘瘡泄瀉. 黃芪ㆍ人參ㆍ白朮ㆍ白茯苓ㆍ白芍藥(炒)ㆍ木香ㆍ陳皮ㆍ訶子皮ㆍ肉豆蔲(煨)ㆍ甘草(灸) 各三分. 右剉, 作一貼, 入糯米五十粒, 同水煎服.
SS	糯米, 止泄瀉, 養胃氣, 最好. 《醫鑑》
DD	痰喘
ZZ	附咳嗽, 咳逆.
ZZ	痘出後, 痰盛喘急, 宜人參淸膈散ㆍ前胡枳殼湯. 《綱目》
ZZ	痘紫黑陷伏而痰盛, 先用抱龍丸[方見上], 降痰. 《醫鑑》
ZZ	痘痰, 用白附子, 杏仁煎水磨服, 切不可用二陳湯[方見痰門]. 燥胃中津液.
ZZ	貫膿時, 咳逆, 乃胃氣上越, 欲絶故也. 以眞黃土, 鼻邊聞之, 立止. 《回春》
ZZ	痘疹, 咳嗽氣喘, 乃毒攻肺脹也. 胸高聲啞者, 死.
ZZ	凡無痰而喘急, 不得臥者, 亦死. 《入門》
EP	人參淸膈散
SS	白朮ㆍ黃芪ㆍ紫菀ㆍ地骨皮ㆍ滑石 各三分, 石膏ㆍ桔梗ㆍ甘草 各二分, 人參ㆍ黃芩ㆍ桑白皮ㆍ前胡ㆍ當歸ㆍ白芍藥ㆍ知母ㆍ赤茯苓 各一分. 右剉, 作一貼, 水煎服. 《綱目》
EP	前胡枳殼湯
SS	前胡ㆍ枳殼ㆍ大黃ㆍ赤茯苓ㆍ甘草 各六分, 右剉, 作一貼, 水煎服. 《綱目》
DD	煩渴
ZZ	痘瘡, 煩渴飮水, 渴轉甚者, 乃脾胃虛, 津液少也. 宜木香散[方見上].
ZZ	一云, 脹渴, 瀉渴, 驚悸渴, 寒戰渴, 咬牙渴, 亦多屬熱, 不可不察. 若誤用, 則禍如反掌.
ZZ	當靨而不靨, 煩渴腹脹泄瀉, 頭溫足冷, 速與木香散救之.
ZZ	痘瘡煩渴, 切不可與冷水喫. 亦不宜與蜜水ㆍ紅柿ㆍ西瓜ㆍ梨ㆍ橘等冷物. 若冷毒內攻, 腹脹喘悶, 寒戰咬牙, 則難治. 《綱目》
ZZ	痘瘡, 首尾不可飮冷水, 少與滾熟水則可. 若飮水過多, 濕損脾胃, 則氣血凝滯不散. 故瘡痂遲落, 而生癰腫也.
ZZ	痘瘡發渴, 乃氣弱而津液枯竭也. 宜保元湯[方見上], 加麥門冬ㆍ五味子, 煎服. 若不止, 參苓白朮散[方見內傷], 加乾葛ㆍ天花粉ㆍ五味子, 煎服卽止. 《醫鑑》
ZZ	痘渴, 宜紅花子湯, 加鼠粘子煎服, 雖口中如烟起, 卽解. 切不可用棗湯. 若大渴者, 定中湯[方見上], 和砂糖服, 立止. 《回春》
ZZ	痘瘡煩渴, 乃毒火炎上也. 宜烏梅湯ㆍ甘草湯.
ZZ	飮水過多而尿少, 恐濕漬脾土成癰腫, 宜益元散[方見暑門]滲之.
ZZ	血虛痘黑, 火動發渴者, 難治. 凡虛證見渴者, 皆死. 《入門》
EP	紅花子湯
SS	治痘渴, 及痘不快出. 紅花子一合, 水煎服之. 《正傳》
EP	烏梅湯
SS	治同上. 黑豆ㆍ菉豆 各一合, 烏梅 三箇. 右水煎服之. 《入門》
EP	甘草湯
SS	治同上. 甘草ㆍ瓜蔞根 各二錢. 右剉, 水煎服之. 《入門》
DD	腹脹
ZZ	腹脹, 由脾胃虛氣攻作也. 又脾虛則腹脹, 飮水多則亦作腹脹. 《錢乙》
ZZ	痘瘡泄瀉, 毒陷腹脹, 酒調人齒散服之[方見下]. 《醫鑑》
ZZ	痘病腹脹有二. 傷生冷而脹, 宜木香散[方見上]. 毒氣內陷而脹, 宜人齒散.
ZZ	腹脹不食, 神昏者, 死. 《入門》
DD	自汗
ZZ	痘瘡初起, 自汗不妨, 盖濕熱熏蒸而起故也. 甚者, 當以參芪止之, 防其難靨. 《丹心》
ZZ	痘出後, 切忌汗多, 必難貫膿收靨, 急用保元湯[方見上]止之. 《入門》
DD	痒痛
ZZ	血不榮肌腠, 所以痒, 血和肌潤, 痒自不作. 《丹心》
ZZ	手足常搖動者, 將發痒也. 因食毒物, 及食鹽而痒, 四君子湯[方見氣門], 加酒炒芩連ㆍ大黃, 微潤之.
ZZ	痘疹出多, 身痛叫喚, 及煩躁脹痛, 宜小活血散.
ZZ	痘痒, 通用蟬退湯, 痒甚, 水楊湯浴之[方見上].
ZZ	又法, 鹽和百草霜水拌, 略炒燒烟熏之, 痒立止. 又蜜水調滑石末, 雞羽潤瘡上, 亦止.
ZZ	痛乃痘之善證, 初出時, 宜參蘇飮[方見寒門]. 輕者, 消毒飮[方見上]. 起脹貫膿時, 作痛不妨. 《入門》
ZZ	凡痘, 痛不爲外寒所折而痛, 則必皮腠厚密, 難出爲痛. 寒折, 宜參蘇飮, 肉腠密, 宜小活血散.
ZZ	因食毒物作痒, 宜蟬退湯[方見上]ㆍ百花膏. 《正傳》
ZZ	痘痒難任, 宜糝敗草散[方見下], 蕎麥粉, 亦好. 《綱目》
ZZ	因虛發痒, 遍身爪破, 宜內托散[方見上], 去桂, 倍白芷ㆍ當歸ㆍ木香, 氣行血運, 其痒自止. 《醫鑑》
ZZ	痘瘡煩痛, 宜硝膽膏[方見下], 仍用眞黃土細末糝之, 良.
ZZ	痘將靨乾硬而痛, 宜塗酥油潤之, 猪脂亦好. 《海藏》
ZZ	收靨時, 遍身發痒, 爪破無膿, 如豆殼者, 死. 《醫鑑》
EP	小活血散
SS	白芍藥爲細末, 每一錢, 淡酒調下. 《正傳》
EP	百花膏
SS	白蜜, 略用湯和, 時時以雞羽, 刷身上. 《正傳》
DD	斑爛
ZZ	痘毒出盛, 表虛難靨, 以致肌肉壞爛, 名曰斑爛. 膿不乾作痛, 宜敗草散, 或黃土細末糝之.
ZZ	暑月, 痘爛生蛆, 以帶葉柳枝, 鋪地上臥之, 或藉以芭蕉葉. 又以水楊湯[方見上]浴之. 《入門》
ZZ	痘瘡, 斑爛煩痛, 或臭爛, 深坑不收口, 幷用硝膽膏. 《海藏》
ZZ	痘瘡斑爛成片, 膿水不乾, 宜白龍散. 《正傳》
ZZ	穢氣衝觸發痒, 爪破斑爛, 宜服內托散[方見上], 外用祛穢散[方見上]焚熏. 《醫鑑》
ZZ	擦破周身, 不能回水, 或痘靨濕爛, 淋漓粘淖, 幷宜甄陶散糝之, 最妙. 《回春》
ZZ	遍身臭爛如餠搭, 目中無神者, 死. 《入門》
EP	敗草散
SS	多年盖屋上爛草, 曬乾細末, 糝之. 若渾身瘡爛, 則攤於席上, 令坐臥其上. 此草經霜雪雨露, 感天地陰陽之氣, 善解瘡毒. 《入門》
EP	硝膽膏
SS	芒硝爲末, 調猪膽汁, 塗之. 無芒硝, 則焰硝亦可. 《綱目》
EP	白龍散
SS	黃牛糞曬乾, 火煆成灰, 取中心白者, 綿裹, 撲傅之. 《正傳》
EP	甄陶散
SS	新瓦硏爲細末, 羅過, 絹包裹, 撲患處. 若乾痂堆積, 內有窨膿, 以鴨卵淸調付. 《回春》
DD	寒戰
ZZ	痘瘡黑陷, 必寒戰, 盖黑者歸腎水, 惡證也. 腎旺勝脾, 土不剋水, 故脾虛, 寒戰則難治. 《錢乙》
ZZ	七日前寒戰者, 表虛也. 咬牙者, 內虛也. 七日後寒戰者, 氣虛也. 咬牙者, 血虛也. 氣虛用保元湯[方見上], 加桂, 血虛用保元湯, 加川芎ㆍ當歸. 《醫鑑》
ZZ	當靨不靨, 泄瀉寒戰, 此屬虛寒, 宜異功散[方見上]. 《醫鑑》
DD	咬牙
ZZ	上下齒相磨切有聲, 謂之齘齒, 卽咬牙也. 亦曰戞齒. 《類聚》
ZZ	傷寒論曰, 熱極口禁咬牙, 以大承氣湯[方見寒門]下之, 此熱入胃府也. 錢仲陽曰, 痘黑陷, 口噤咬牙, 以百祥丸下之, 此毒入腎藏也. 然則咬牙一證, 乃熱毒入藏府也. 百祥丸, 治戞齒甚妙. 然太峻, 宜代以加味宣風散[二方見下]. 《綱目》
DD	失血
ZZ	痘疹熱盛, 吐衄, 便尿失血, 幷宜犀角地黃湯[方見血門].
ZZ	出痘時, 口鼻及耳血不止者, 死. 吐利不止, 二便下血者, 亦死. 《醫鑑》
ZZ	痘爛煩痛, 小便澁而下血者, 中壞也. 不治. 《海藏》
ZZ	起脹貫膿時, 便血而痘壞無膿者, 死. 又九竅流血者亦, 死. 《入門》
DD	尿澁
ZZ	痘疹, 小便澁者, 宜導赤散[方見五藏]. 《海藏》
ZZ	痘毒內鬱, 當消息大小便如何. 如小便澁則通小便, 宜大連翹飮[方見上]. 大便秘, 則通大便, 宜四順淸涼飮[方見火門]. 《丹心》
ZZ	痘瘡不快, 煩躁咬牙尿澁, 宜用人參蟬蛻散ㆍ紫草木通湯. 《綱目》
EP	人參蟬蛻散
SS	人參ㆍ蟬殼ㆍ木通ㆍ白芍藥ㆍ赤茯苓ㆍ紫草茸ㆍ甘草 各五分. 右剉, 作一貼, 水煎服. 《綱目》
EP	紫草木通湯
SS	紫草茸ㆍ木通ㆍ人參ㆍ赤茯苓ㆍ糯米 各四分, 甘草 二分. 右剉, 水煎服. 《入門》
DD	便秘
ZZ	痘疹用藥, 固有權度, 大小二便不可不通. 一有秘結, 則腸胃壅遏, 脈結氣滯, 毒氣無從發泄, 目閉聲啞, 肌肉黧黑, 不旋踵而變矣. 《正傳》
ZZ	大便二日一便者爲順, 三四日不便爲秘, 一日三四便爲利. 《入門》
ZZ	錢氏雖云, 瘡疹始終不可下, 若有裏證, 及大便結者, 安得不下. 當歸丸ㆍ棗變百祥丸[方見下]ㆍ四順淸涼飮[方見火門], 選而用之. 《海藏》
ZZ	痘熱壅盛, 便閉不通, 蜜皂丸導之, 或用油醬法潤之. 《醫鑑》
ZZ	四五日不大便, 可用肥嫩猪肉, 白水煮熟, 與兒食之, 令藏府滋潤, 大便自通, 瘡痂亦易落, 最妙. 《丹心》
EP	當歸丸
SS	治痘瘡, 大便秘結. 當歸 五錢, 甘草 二錢半, 黃連ㆍ大黃 各一錢半. 右各爲末, 先將當歸熬膏了, 乃入三味末, 和勻作丸菉豆大, 米飮呑下五七丸, 漸加服, 以利爲度. 《海藏》
EP	蜜皂丸
SS	蜜二三兩熬如飴糖, 入皂角末二錢, 和勻捻作小鋌子, 納穀道中. 今用熬蜜入猪膽汁ㆍ皂角末, 和均作錠用之, 尤速效. 《醫鑑》
EP	油醬法
SS	治大便久不通. 香油ㆍ淸醬各一合, 攪令十分和勻, 以小竹筒, 揷入肛門內, 取油醬, 灌入竹筒內, 令人吹之, 令漸入. 或以物推入肛內卽通. 《俗方》
DD	倒靨
ZZ	痘形陷伏倒靨者. 自其內傷氣虛, 而不能起發, 謂之陷伏. 當溫中托裏, 宜內托散ㆍ保元湯[二方見上]. 自其外感及觸穢而言, 謂之倒靨. 當溫散寒邪, 宜調解散. 若觸穢, 則辟穢散[方見上], 熏解之.
ZZ	當出不出, 當脹不脹, 當貫不貫, 當靨不靨, 勻謂之陷伏倒靨.
ZZ	痘出或爲風冷所折, 致氷硬, 宜調解散. 《入門》
ZZ	痘白色, 將靨時, 如豆殼者, 因初起時飮水多, 其靨不齊, 俗呼爲倒靨. 但服實表之劑, 宜保元湯[方見上]. 《丹心》
ZZ	痘出不快及倒靨, 宜四聖散ㆍ加味四聖散[二方見上]. 《錢氏》
EP	調解散
SS	靑皮ㆍ陳皮ㆍ桔梗ㆍ枳殼ㆍ當歸ㆍ紫蘇葉ㆍ半夏ㆍ川芎ㆍ紫草茸ㆍ木通ㆍ乾葛ㆍ甘草 各三分, 人參 一分半. 右剉, 作一貼, 入薑三棗二, 水煎服. 《入門》
EP	水楊湯
SS	治陷伏倒靨不起, 浴之, 神效[方見上].
DD	黑陷
ZZ	痘變, 不過陷伏ㆍ倒靨ㆍ黑陷ㆍ班爛, 四者而黑陷最危, 可不究諸.
ZZ	痘黑陷, 毒氣入裏, 心神昏悶, 宜猪尾膏.
ZZ	痘瘡黑陷, 毒鬱煩躁, 痰盛狂叫, 宜四齒散.
ZZ	觸犯穢汚, 毒入內黑陷者, 服再甦散, 焚辟穢散[二方見上]. 《入門》
ZZ	痘疹重者, 十活四五, 黑者, 十難救一. 其候寒戰咬牙, 或身黃腫紫. 急以百祥丸, 或棗變百祥丸下之, 身熱氣溫, 欲飮水者, 可治. 如惡寒不已, 身冷出汗, 耳尻反熱者, 死. 盖脾能勝腎, 故身熱欲飮水, 脾不勝腎, 故惡寒身冷, 腎主黑陷故也.
ZZ	未綻一齊黑者, 爲黑陷, 已綻而不齊黑者, 爲將靨. 《錢乙》
ZZ	靑乾黑陷, 身不大熱, 大小便澁, 則是熱在內也. 宜用宣風散ㆍ加味宣風散. 《海藏》
ZZ	痘瘡, 初出光壯, 忽然黑陷, 心煩狂躁, 氣喘妄語, 或見鬼神, 不速治則毒入藏必死. 宜回生散ㆍ龍腦膏子. 《綱目》
ZZ	痘瘡黑陷, 宜加味四聖散, 更以胡荽酒, 噴其身[二方見上]. 若未效, 則用獨聖散, 甚則宜加味宣風散. 《丹心》
ZZ	痘黑倒陷, 猪尾膏ㆍ龍腦膏子ㆍ無比散, 無不驗. 《活人》
ZZ	痘黑陷, 危惡至死, 宜四糞散. 《海藏》
ZZ	黑陷, 狂躁煩渴, 熱毒太盛, 宜加味六一散[方見上]. 《醫鑑》
ZZ	痘焦乾黑陷, 身熱如火, 宜用二角飮. 《種杏》
ZZ	黑陷發搐, 目直喘急, 宜用周天散. 《入門》
ZZ	痘瘡, 倒靨黑陷, 宜用麻黃湯. 《本草》
ZZ	痘黑陷, 悶亂神昏者, 死. 又目閉無魂者, 死不治. 《入門》
EP	猪尾膏
SS	治痘瘡, 陷伏倒靨不起發, 或毒氣入裏, 黑陷危惡者. 龍腦一錢, 刺取小猪尾尖血, 和丸小豆大, 淡酒或紫草飮化下. 熱盛則新汲水化下, 神驗. 盖猪尾無一時休息, 取振掉發揚之意也. 《活人》
EP	四齒散
SS	治痘不紅, 不起發, 或黑陷焦枯. 人齒ㆍ猫齒ㆍ狗齒ㆍ猪齒 各等分, 盛砂鍋內, 火煆候冷, 硏爲細末, 每取五分, 熱酒調下. 一二歲兒服二三分, 五六歲兒服四五分, 取效如神. 盖黑證屬腎, 四齒亦屬腎, 故能發腎毒. 又猫齒能解熱毒. 若無猫齒, 只用人齒亦可. 但不如四齒全方. 《入門》
EP	百祥丸
SS	治痘紫黑陷伏, 寒戰口噤, 戞齒危證. 紅芽大戟不以多少, 陰乾, 漿水煮軟, 去骨曬乾, 復納汁中煮汁盡, 焙乾爲末. 右水丸黍米大, 每一二十丸, 硏脂麻湯下. 此方太峻, 宜代以棗變百祥丸, 加味宣風散. 《錢乙》
EP	棗變百祥丸
SS	治痘黑陷, 及大便秘結. 紅芽大戟(去骨) 一兩, 大棗(去核) 二十枚. 右水二盞, 同煎, 水盡爲度. 去大戟不用, 將棗肉作丸, 如上法服之. 盖大戟性峻, 以棗變者, 緩其性也. 《海藏》
EP	宣風散
SS	治痘, 靑乾黑陷, 煩渴, 腹脹而喘, 二便赤澁, 乃熱蓄於內, 宜服. 黑丑四兩取頭末 一兩半生半炒, 陳皮ㆍ甘草 各二錢半, 檳榔 兩箇. 右細末, 二三歲兒服五分, 四五歲已上兒一錢, 蜜湯下. 《錢氏》
EP	加味宣風散
SS	治同上. 卽宜風散, 加靑皮二錢半也. 依上法服之. 先下黑糞, 次下褐糞, 後以四君子湯[方見氣門], 加厚朴ㆍ木香ㆍ糯米煎服和胃, 良久糞黃, 瘡自微出, 又以胡荌酒[方見上]噴身, 卽發起. 《得效》
EP	回生散
SS	生人齒, 小兒齒, 自落者佳. 火煆硏爲細末, 每齒一箇作一服, 淡酒調下, 入麝香少許尤妙. 黑陷甚則用人齒 五分, 羌活 一錢, 穿山甲炮ㆍ麝香 各少許. 爲末, 每一錢, 麻黃, 薄荷湯調下, 一服便起. 凡人齒不可過用一錢, 過則陽盡出表, 急以四君子湯[方見氣門], 加芎歸救之. 《綱目》
SS	一名人齒散, 治痘出不快, 或倒靨黑陷. 《入門》
SS	錢氏方, 用溫酒調下, 雲岐子方, 用升麻紫草湯調下. 凡痘瘡最怕麝香與酒氣, 然則只用紫草湯自好. 《虞世》
EP	龍腦膏子
SS	治痘瘡未透, 心煩狂躁, 氣喘妄語, 或見鬼神, 或已發, 而倒靨黑陷, 不速治, 則毒入藏必死. 梅花腦子一錢硏細, 滴猪心血和丸如豆子大, 每服一丸, 井華水化下. 心煩狂躁, 紫草湯化下, 黑陷, 溫淡酒化下. 服畢, 少時心神便定, 得睡, 瘡復透活.
SS	一名猪心龍腦膏. 《活人》
EP	獨聖散
SS	治黑陷, 氣欲絶. 穿山甲, 取前足及嘴上者, 炒硏爲末, 木香煎湯, 入酒少許, 調五分服. 入麝香少許, 尤妙. 《入門》
EP	無比散
SS	治黑陷焦枯, 熱毒內熾, 惡候. 朱砂 二錢半, 牛黃ㆍ麝香ㆍ龍腦ㆍ膩粉 各二分半. 右爲細末, 新汲水, 入小猪尾血三五點, 同調服. 小兒二分半, 大兒五分, 得睡後, 利下惡物, 便安. 《活人》
EP	四糞散
SS	治倒靨黑陷危惡者. 童男ㆍ黑猫ㆍ黑犬ㆍ黑猪 各一俱, 取未破陽雄者. 先於重九日, 各置凈室中, 勿雜食, 收其屎, 陰乾, 至臘月初八日, 日未出時, 火煆存性爲細末, 每用一錢, 蜜水調下. 《入門》
SS	一方, 倉卒無此藥, 只取無病小兒糞, 燒灰, 以蜜水調下. 《正傳》
SS	一名無價散, 一名捷效化毒散. 《丹心》
SS	一名萬金散. 《正傳》
EP	二角飮
SS	治痘焦乾黑陷, 身熱如火. 犀角ㆍ羚羊角 各等分, 井水濃磨取汁服, 有回生之功. 《種杏》
EP	周天散
SS	治黑陷發搐, 目直喘急. 蟬殼 五錢, 地龍 一兩. 爲末, 每二錢, 硏乳香湯調下. 《入門》
EP	麻黃湯
SS	治倒靨黑陷. 麻黃(去節) 五錢. 煎沸, 去上沫再煎, 去三分之一, 去滓, 乘熱服, 神效. 《本草》
EP	一方
SS	治黑陷, 牛黃淸心元半丸, 井水調下[方見風門].
SS	烹鼠水, 溫服. 《俗方》
DD	護眼
ZZ	痘瘡盛發, 先用此藥, 則痘不入眼面, 亦稀少, 宜用黃柏膏. 《錢乙》
ZZ	痘出太盛, 恐入眼爲害, 宜消毒飮[方見上], 加酒炒芩連ㆍ桑白皮ㆍ草龍膽煎服, 外塗臙脂膏.
ZZ	回漿時, 眼腫不能開者, 以水濕絹巾, 拭去膿屎, 略用手指攀開眼皮, 透一點風, 則不致生瞖膜.
ZZ	眼角出膿太甚, 必損雙目, 宜淸解內毒, 以預方. 用消毒飮ㆍ犀角地黃湯[二方見上]. 《入門》
EP	黃柏膏
SS	一名護眼膏, 一名神應膏. 黃柏 一兩, 甘草 四兩, 紅花 二兩, 菉豆粉 一兩半. 右爲末, 淸油調, 從耳前至于兩眼四畔, 厚塗之. 《錢乙》
EP	臙脂膏
SS	乾臙脂蜜調, 塗兩眼眶, 則痘不入眼. 《丹心》
EP	一方
SS	痘初出, 鼠粘子爲末, 水調, 貼顖門上, 則痘不入眼. 《蕭氏》
DD	滅瘢
ZZ	痘纔着痂, 卽用菜子油[卽蔓菁子]不住潤之, 可揭則揭. 若不潤及遲揭, 則瘡痂硬, 必隱成瘢痕. 《錢乙》
ZZ	痘成痂, 頻以酥油, 或白蜜潤之, 可揭卽揭, 血出無妨. 若乾硬, 必成瘢痕.
ZZ	痘將靨乾硬而痛, 宜以眞酥潤之. 無酥則猪脂煎汁代之. 《得效》
ZZ	痘痂雖落, 其瘢猶黯, 肉起而或凹或凸, 當用滅瘢散ㆍ蜆子水. 《綱目》
ZZ	痘落後, 宜用滅瘢痕方. 羊𩩅骨髓一兩, 煉一二沸, 輕粉一錢. 右硏如膏, 每日塗瘡上.
ZZ	或用稀痘湯. 《綱目》
ZZ	蜜陀僧末, 臨臥塗面, 明朝洗去. 《本草》
EP	滅瘢散
SS	韶粉 一兩[卽鉛粉], 輕粉 二分半. 右硏細, 煉猪油調和, 塗瘢上, 日三次. 《綱目》
EP	蜆子水
SS	痘後, 以此洗面, 漸生肌肉, 無瘢痕. 取活蜆子不以多少, 以水養五日, 每日取此水, 常洗手面. 《入門》
EP	稀痘湯
SS	卽秘傳稀痘湯也. 凡痘收靨時, 取毋湯, 微溫洗面, 則無瘢痕. 洗半面, 則半面無瘢痕, 神效[方見上]. 《俗方》


CC	痘後雜病
ZZ	痘疹愈而再發, 或氣虛稟弱, 坐臥振搖者, 宜用保元湯[方見上].
ZZ	愈後, 忽遍身靑黑, 口噤搐搦, 此氣虛感風, 宜用消風散[方見頭部].
ZZ	愈後非時發搐, 目󰜅面赤, 乃心熱挾痰, 宜用抱龍丸[方見上]. 《入門》
ZZ	愈後, 餘瘡塞鼻中, 不得睡臥, 宜用木筆花散. 《得效》
ZZ	痘愈後, 心痛不可忍, 此餘毒歸心, 急服乳香散. 《丹心》
ZZ	痘愈後失音, 宜用天花散. 《正傳》
ZZ	痘愈後, 餘毒成走馬疳, 牙齦腐爛, 宜付搽牙散.
ZZ	痘愈後, 咽喉腫痛, 宜服七味甘桔湯. 《醫鑑》
ZZ	痘餘毒, 肝虛則入眼目. 肺虛則爲疥癬, 或爲癰癤, 而發在骨節, 腎之虛也. 發在肌肉, 脾之虛也. 或在筋, 或在頭, 或在面, 或牙齒疳蝕, 或咽喉腫痛, 宜服解毒藥. 消毒飮, 三豆飮之類[二方見上]. 《海藏》
DP	木筆花散
SS	辛夷花爲細末, 加麝香少許, 以葱白蘸入鼻中, 數次卽通. 《得效》
DP	乳香散
SS	乳香 二錢, 水一盞, 煎服. 《丹心》
DP	天花散
SS	天花粉ㆍ桔梗ㆍ白茯苓ㆍ訶子肉ㆍ石菖蒲ㆍ甘草 各等分. 右爲末, 用水調半匙在碗內, 外以小竹七莖, 黃荊七條, 縛作一束, 點火在碗內, 煎服. 《正傳》
DP	搽牙散
SS	白梅肉(燒存性)ㆍ白礬(枯) 各二錢半, 人中白(煆) 五錢. 右爲細末, 先以韭菜根, 老茶濃煎水, 雞羽蘸洗去腐爛惡肉, 至見鮮血乃付藥, 日三次. 爛至喉中者, 用小竹筒吹藥入. 雖牙齒爛落, 口脣穿破, 付藥皆愈. 但鼻梁發紅點, 則不可治. 《醫鑑》
DP	七味甘桔湯
SS	甘草ㆍ桔梗 各五分, 防風ㆍ玄參ㆍ鼠粘子ㆍ升麻ㆍ射干 各三分. 右剉, 水煎服. 《醫鑑》


CC	痘後諸疾
ZZ	有痘後瞖膜ㆍ痘後癰癤ㆍ痘後痢疾, 凡三條.
DD	痘後瞖膜
ZZ	痘後餘毒入眼, 生瞖膜遮睛, 用瀉靑丸[方見五藏]大效, 初覺易治, 每取二丸或三丸, 以竹葉煎湯, 和砂糖化下, 微利, 神效. 《東垣》
ZZ	痘疹入眼生瞖膜, 宜密蒙花散ㆍ通聖散. 《活人》
ZZ	痘毒入眼生瞖膜, 宜用蟬猪散. 半年內者, 一月取效, 一年者不治. 《錢乙》
ZZ	痘後目生瞖, 但活血鮮毒, 則疼痛自止, 瞖膜自去.
ZZ	不宜點藥. 盖毒氣自藏達外, 點藥攻逼, 反以爲害.
ZZ	無瞖, 但眼目無光者, 過百日, 氣血復則自明.
ZZ	痘後眼腫痛, 或生赤脈, 或白膜遮睛, 四邊散漫者, 易治. 若暴遮黑睛, 多致失明, 宜用地黃散.
ZZ	食毒物, 睛凸出, 宜二仙散.
ZZ	眼腫突如桃者, 貼護眼膏[方見上]. 眼腫不開, 黃連末, 調雞子淸, 貼兩太陽穴及兩足心. 《入門》
ZZ	痘瘡入眼, 雖赤白障瞖膜遮漫黑睛, 但瞳子不陷者, 可治, 宜用決明元.
ZZ	痘後生瞖障, 宜用蟬菊散ㆍ羌菊散. 《得效》
ZZ	痘後生瞖膜, 宜服通明散, 兼用吹雲散入耳, 又宜兎屎湯ㆍ四皮飮. 《諸方》
EP	密蒙花散
SS	密蒙花ㆍ靑箱子ㆍ決明子ㆍ車前子 各等分. 右爲末, 取二錢, 用羊肝一大片, 薄批, 糝藥末, 濕紙裹, 煨熟, 空心, 以米泔嚼下. 《活人》
EP	通聖散
SS	白菊花ㆍ菉豆皮ㆍ穀精草 各等分. 右爲末, 取一錢, 乾枾一箇, 米泔一盞, 同煎, 候泔盡, 只取柿食之, 日三. 《活人》
EP	蟬猪散
SS	蟬殼 一兩, 猪懸蹄甲 二兩(入罐內, 鹽泥固濟, 燒存性), 羚羊角(屑) 二錢半. 右爲細末, 一歲兒取三分, 三歲兒五分, 漿水調服, 日三夜一. 《錢乙》
EP	地黃散
SS	生地黃ㆍ熟地黃ㆍ當歸ㆍ防風ㆍ羌活ㆍ蟬殼ㆍ犀角ㆍ木賊ㆍ穀精草ㆍ白蒺藜ㆍ大黃 各一錢, 玄參 五分, 木通ㆍ甘草 各二分半. 右爲末, 每取五分, 以羊肝煮汁調服. 《入門》
EP	二仙散
SS	仙靈脾ㆍ威靈仙 各一錢. 右剉, 作一貼, 水煎服. 《入門》
EP	決明元
SS	石決明(煆)ㆍ川芎ㆍ黃柏 各一兩, 蒼朮 五錢. 右爲末, 以兎肝和丸菉豆大, 米泔下三十丸. 無兎肝, 代以羊肝. 《得效》
EP	蟬菊散
SS	蟬殼ㆍ白菊花 各一錢. 右入蜜少許, 水煎服之. 《得效》
EP	羌菊散
SS	治痘後生瞖膜疼痛羞明. 羌活ㆍ蟬殼ㆍ蛇蛻ㆍ防風ㆍ甘菊ㆍ穀精草ㆍ木賊ㆍ梔子ㆍ白蒺藜ㆍ大黃ㆍ黃連ㆍ甘草 各等分. 右爲末, 每一錢, 淸米泔調下. 《得效》
EP	通明散
SS	當歸ㆍ川芎ㆍ赤芍藥ㆍ生地黃ㆍ防風ㆍ乾葛ㆍ甘菊ㆍ天花粉ㆍ蟬殼 各二分半, 穀精草 五分. 右剉, 作一貼, 水煎服. 《醫鑑》
EP	吹雲散
SS	黃丹(水飛) 一錢, 輕粉 三分, 龍腦 一釐. 右爲末, 以鵝翎管吹入耳內. 如左眼病, 吹入右耳, 右眼病, 吹入左耳, 一日三次, 兼服通明散. 宜早治之, 久則難治. 《醫鑑》
EP	兎屎湯
SS	治痘後生瞖障. 兎屎焙爲末, 每一錢, 茶淸調下, 最妙. 《入門》
EP	四皮飮
SS	治痘後生瞖. 菉豆ㆍ黑豆ㆍ赤小豆(水浸取皮) 各半錢, 新採桑白皮 一錢. 右剉, 煎水, 調下蟬菊散, 最妙. 《俗方》
SS	生桑白皮, 能瀉肺, 膜不生, 瞖便退. 《入門》
EP	點法
SS	治痘後瞖膜生. 鱔魚倒懸, 刺項下取血, 點瞖上, 最妙. 《直指》
SS	痘後瞖, 雖云不宜點藥, 惟此最妙. 《直指》
DD	痘後癰癤
ZZ	凡痘癰, 必先手足及脈絡之處, 或有紅腫, 或有硬痛處, 皆發癰之兆也. 痘未愈, 則不須治.
ZZ	痘毒流注脈絡, 輕者, 結核瘡癤而已, 甚者, 頭面胸脇手足肢節, 焮腫作痛, 宜用消毒湯.
ZZ	痘癰膿血不收, 宜用斂肌散.
ZZ	痘後生疳瘡疥癬, 宜用金華散. 《入門》
ZZ	痘疹餘毒未殄, 頭面身體多生癰癤, 宜用犀角化毒丹. 《醫鑑》
ZZ	痘癰鍼後, 成疳蝕瘡, 膿水不止. 若不治, 則多潰爛筋骨, 終成廢人, 宜用雄黃散ㆍ綿繭散. 《綱目》
ZZ	痘癰初起紅腫時, 黑菉赤三豆, 醋浸硏取汁, 以雞羽蘸刷上, 隨手退消, 神效.
ZZ	痘後癰毒腫痛, 宜消毒飮[方見上]ㆍ必勝膏. 《正傳》
ZZ	痘靨落後, 餘毒不盡, 變成癩癬, 苦痒, 臘猪油塗之, 神妙. 《綱目》
EP	消毒湯
SS	赤芍藥ㆍ連翹 各一錢, 甘草節ㆍ桔梗 各五分, 貝母ㆍ忍冬草ㆍ白芷ㆍ瓜蔞根 各三分. 右剉, 作一貼, 水煎服.
SS	此卽丹溪消痘癰方也. 《丹心》
EP	斂肌散
SS	黃連ㆍ黃柏ㆍ地骨皮ㆍ五倍子ㆍ甘草 各等分. 右爲細末, 乾糝之. 《入門》
EP	金華散
SS	黃丹ㆍ黃柏ㆍ黃連ㆍ大黃ㆍ黃芪 各三錢, 輕分ㆍ麝香 各一錢. 右爲末, 乾糝, 或以猪脂調塗之. 《入門》
EP	犀角化毒丹
SS	治痘疹餘毒未解, 頭面身體, 多生癰癤, 或脣口腫破生瘡, 牙齦出血口臭. 桔梗 一兩, 連翹ㆍ玄參 各六錢, 生乾地黃酒洗ㆍ赤茯苓ㆍ鼠粘子微炒 各五錢, 焰硝ㆍ犀角鎊ㆍ甘草 各三錢, 靑黛 二錢. 右爲末, 蜜和, 每一兩分作二十丸, 每一丸, 薄荷湯化下. 《醫鑑》
EP	雄黃散
SS	石雄黃 一錢, 銅綠 二錢. 右爲末, 乾糝. 《綱目》
EP	綿繭散
SS	綿繭一箇, 須用出蛾空者, 以生白礬末塡滿其中, 炭火燒令礬汁盡, 取出硏細, 乾糝之. 《綱目》
EP	必勝膏
SS	馬齒莧擣取汁ㆍ猪脂ㆍ白蜜. 右等分, 合和熬膏, 塗之. 《正傳》
DD	痘後痢疾
ZZ	痘後下痢膿血, 或下腸垢, 宜用犀角地黃湯[方見血門]ㆍ黃連阿膠元[方見大便]. 《正傳》
ZZ	痘後下痢, 黃赤膿血, 宜服薤白湯. 《入門》
EP	薤白湯
SS	薤白(切) 半盞, 豆豉 一盞, 山梔子 十枚(去皮). 右水煮薤白爛, 去滓, 溫服. 《入門》
DD	附孕婦痘瘡
ZZ	孕婦發痘瘡, 宜罩胎散. 熱甚, 宜參蘇飮[方見寒門]. 瘡稠密, 宜內托散[方見上], 倍芍藥ㆍ當歸, 去桂, 加香附ㆍ烏藥. 胎動, 宜安胎散. 《正傳》
DP	罩胎散
SS	赤茯苓ㆍ白朮ㆍ當歸ㆍ赤芍藥ㆍ柴胡ㆍ乾葛ㆍ人參ㆍ桔梗ㆍ條芩ㆍ防風ㆍ陳皮ㆍ荊芥ㆍ枳殼ㆍ紫草ㆍ阿膠ㆍ白芷ㆍ川芎ㆍ縮砂ㆍ甘草 各三分. 右剉, 作一貼, 入糯米百粒, 柿蒂七箇, 苧根七寸, 瓜蔕一箇, 以銀器. 用荷葉盖覆, 水煎, 空心服. 無銀器, 以砂罐煎之, 荷葉雖無不妨. 《正傳》
DP	安胎散
SS	人參ㆍ陳皮ㆍ大腹皮ㆍ白朮ㆍ當歸ㆍ川芎ㆍ白芍藥ㆍ香附子(童便炒)ㆍ縮砂ㆍ紫蘇葉ㆍ赤茯苓ㆍ甘草 各三分. 右剉, 作一貼, 入燈心七莖, 糯米百粒, 同煎服. 《正傳》


CC	附癍疹
ZZ	有色點而無顆粒者, 曰癍, 浮小而有顆粒者, 曰疹. 《正傳》
ZZ	癍, 紅痕如錦紋, 或如蚊跡, 熱極則發. 疹者, 如粟米, 微紅隱隱皮膚, 不出作痒, 全無腫痛.
ZZ	麻子最小, 隱隱如麻子, 頂平軟, 不碍指, 卽有淸水. 痘多挾疹同出, 麻亦多挾疹同出, 故曰痘疹ㆍ麻疹.
ZZ	痘屬五藏爲陰, 難出難靨, 麻屬六府爲陽, 易出易靨.
ZZ	麻毒原來只肺胃紅癍, 五六日方出, 狀如麻子, 遍身無空處, 初熱三日, 發出起脹共三日, 出而又沒, 沒而又出, 出沒一周時許. 重者遍身繃脹, 眼亦封閉, 有赤白微黃色不同. 仍要紅活, 最嫌黑陷.
ZZ	麻疹雜證, 與痘瘡大同, 但始終藥宜淸涼.
ZZ	麻疹, 以升麻葛根湯[方見寒門], 加葱白ㆍ紫蘇葉, 乃麻疹初起之神方也. 或用蘇葛湯, 亦佳. 或以加味敗毒散[方見上]表之, 汗後身涼, 紅痕自滅.
ZZ	麻不出而喘者, 死. 變成黑癍者亦, 死. 麻沒後, 餘毒內攻, 循衣摸床, 譫語神昏者, 亦死. 《入門》
ZZ	麻疹, 當以葱白湯飮之, 其麻自出. 如渴, 只宜葱白湯, 以滋其渴, 使毛竅中常微汗, 潤澤可也. 過三日不沒者, 內有實熱, 犀角地黃湯[方見血門]解之. 《醫鑑》
ZZ	癍駁疹毒之病, 是肺胃熱毒, 熏發於皮膚, 狀如蚊蚤所咬, 故謂之赤癍. 今俗謂之紅疫ㆍ毒疫, 宜用葛根麥門冬散. 《丹心》
DP	蘇葛湯
SS	紫蘇葉ㆍ乾葛ㆍ甘草 各二錢, 白芍藥 一錢半, 陳皮ㆍ縮砂(硏) 各五分. 右剉, 入葱白二莖, 生薑 三片, 水煎服. 《醫鑑》
DP	葱白湯
SS	生葱去靑葉, 取白根連鬚, 不拘多少, 水煎, 取汁服. 《醫鑑》
DP	葛根麥門冬散
SS	石膏 一錢, 葛根ㆍ麥門冬 各六分, 人參ㆍ升麻ㆍ赤茯苓ㆍ赤芍藥ㆍ甘草 各三分, 右剉, 水煎服. 《丹心》


CC	單方
XX	凡七十種.
DP	白礬
SS	小兒臍瘡, 及臍中汁出不止, 枯白礬末糝之.
SS	初生兒, 有皮膜如石榴膜, 裹舌, 可以指爪刺破, 令血出, 以枯白礬末敷之. 若不摘去兒必瘂. 《本草》
DP	伏龍肝
SS	治小兒赤遊丹毒, 行於身上下, 至心卽死. 取爲細末, 芭蕉汁, 或雞子白, 或井水調塗. 《本草》
DP	胡粉
SS	小兒卒患肚皮靑黑, 不急治卽死. 酒和胡粉塗腹上, 乾則再塗, 又用灸法. 《資生》
DP	臘雪水
SS	治小兒熱癎狂啼. 小溫飮之.
SS	赤遊丹毒, 取水塗之. 《本草》
DP	焰硝
SS	治小兒火丹毒. 取硝納湯中, 雞羽頻頻塗上. 《本草》
DP	地龍汁
SS	治小兒熱病癲癎. 取少許飮之. 《本草》
DP	藍葉汁
SS	殺疳蟲, 治小兒壯熱疳. 取飮之. 亦治丹毒入內. 《本草》
DP	黃連
SS	殺疳蟲. 猪肚蒸搗, 爲丸服.
SS	亦治鼻疳, 鼻下作瘡. 取爲末, 付日三. 《本草》
DP	蒲黃
SS	治小兒虛熱. 蜜和作果食之, 甚益小兒. 《本草》
DP	酸漿
SS	小兒食之, 能除熱有益. 《本草》
DP	王瓜
SS	封臍, 治小兒痢疾良方. 王瓜藤, 經霜曬乾, 燒存性爲末, 香油調納臍中, 立效. 《醫鑑》
DP	使君子
SS	殺小兒疳蟲, 及蛔蟲ㆍ寸白. 取中仁食之, 蟲卽下. 《本草》
DP	天南星
SS	治驚風聲瘂不能言, 及諸病後不能言. 南星一箇, 去皮臍泡, 爲末. 三歲兒半錢或一字. 以猪膽汁調下, 卽能言, 神效. 《醫鑑》
DP	萹蓄
SS	治小兒蛔蟲痛. 煮汁令濃飮之, 蟲卽下. 取汁煮粥服, 亦佳. 《本草》
DP	苧根
SS	治小兒惡毒瘡, 五色無常. 苧根煮湯浴, 日三四. 《本草》
DP	五加皮
SS	治小兒三歲不能行. 取皮細末, 每取一錢, 粥飮調, 次入好酒少許服, 日三, 便行走. 《本草》
DP	竹葉
SS	治小兒驚熱. 煎湯飮之.
SS	竹瀝尤好, 溫服一二合. 《本草》
DP	柳絮
SS	多積, 可作氈, 極柔軟. 宜與小兒臥, 極佳, 以其性涼故也. 《本草》
DP	龜尿
SS	治小兒龜背. 取尿摩背上, 卽差. 《本草》
DP	鯽魚
SS	小兒腦疳, 鼻痒, 毛髮作穗, 面黃羸瘦, 取膽, 滴入鼻中, 三五日差.
SS	頭瘡, 口瘡, 取頭燒灰爲末, 塗之. 《本草》
DP	露蜂房
SS	治小兒赤白痢. 燒爲末和飮服.
SS	大小便不通, 蜂房燒爲末, 酒和服一錢, 日二. 《本草》
DP	鱉
SS	小兒骨蒸勞瘦. 取肉作臛食之.
SS	小兒脫肛, 鱉頭燒爲灰, 付之. 《本草》
DP	蟹
SS	小兒解顱不合, 取蟹螯, 幷白芨末, 爛搗貼顖上, 顱卽合. 《本草》
DP	蟬殼
SS	主小兒驚癎, 夜啼身熱. 爲末, 和飮服.
SS	取殼水煎服, 出痘疹甚快. 《本草》
DP	蠐螬
SS	丹走皮中浸淫, 取蠐螬汁塗之, 良. 《本草》
DP	烏賊魚骨
SS	治小兒痢. 爲末, 以米飮調下. 《本草》
DP	白殭蠶
SS	治小兒客忤, 及臍風撮口口噤. 取二枚爲末, 蜜和付脣內, 卽差. 《本草》
DP	蝸牛
SS	入嬰兒驚風藥最勝. 細硏, 入藥和用. 《本草》
DP	蟾蜍
SS	治小兒疳殺蟲. 燒爲灰, 和米飮服.
SS	疳瘡臍瘡口瘡, 燒爲末, 付之. 《本草》
DP	牡鼠肉
SS	主小兒疳丁奚哺露. 以黃泥裹燒, 去骨取肉, 和五味, 作羹與食之. 勿食骨, 甚瘦人. 《本草》
DP	雄鼠糞
SS	治小兒齒不生. 取三七粒, 每日用一粒, 揩齒齦上, 二十一日齒當出. 其兩頭尖者, 是雄糞也. 《本草》
DP	小鰕
SS	小兒赤白遊疹, 丹毒, 取溝渠中小鰕, 生搗碎付之. 《本草》
DP	蛇蛻
SS	主小兒一百二十種驚癎. 燒灰服.
SS	身上諸瘡, 燒末, 猪脂調付. 《本草》
DP	蜘蛛
SS	主小兒大腹丁奚, 三年不能行者. 燒熟啖之. 《本草》
DP	蚯蚓
SS	治小兒丹毒流腫, 及月蝕瘡. 取地龍糞, 水和塗之妙. 《本草》
DP	蜈蚣
SS	初生小兒, 口噤不開, 不吮乳, 蜈蚣灸爲末, 猪乳二合, 調半錢灌服. 《本草》
DP	水蛭
SS	小兒丹毒, 及赤白遊疹, 用蜞鍼法. 取水蛭, 吮出惡血, 最妙. 《本草》
DP	雀瓮
SS	治小兒慢驚. 天漿子[卽雀瓮]ㆍ白殭蠶ㆍ全蝎 各三枚. 爲末, 麻黃煎湯調服一字, 神效.
SS	驚癎, 取汁灌口中, 常服令兒無疾.
SS	撮口病, 取汁塗口傍, 卽差. 《本草》
DP	蛙
SS	治小兒熱瘡. 擣碎付之.
SS	赤白痢, 及泄瀉煩熱, 或煮或燒食之, 妙. 《本草》
DP	壁錢
SS	治小兒吐逆. 取二七枚, 煮汁飮之. 《本草》
DP	栗毛殼
SS	主小兒火丹, 及五色丹. 栗殼煮汁洗. 《本草》
DP	葡萄
SS	主痘疹不出. 食之盡出. 或硏酒服之, 亦佳. 《本草》
DP	乾柿
SS	和米粉作餻, 與小兒喫, 治秋痢. 《本草》
DP	梨
SS	治心藏風熱, 昏懵燥悶. 生梨取汁, 入米煮粥食之. 《本草》
SS	治痰嗽喘. 梨, 去核, 入蜜愄食之. 《醫鑑》
DP	脂麻
SS	生嚼付小兒頭瘡良. 亦治軟癤.
SS	若客熱, 擣取汁飮之. 《本草》
DP	赤小豆
SS	治小兒丹毒, 及詐腮軟癤. 擣爲末, 和雞子白塗之, 逐手卽消. 《本草》
DP	蓼實
SS	治小兒頭瘡. 搗爲末, 和雞子白塗之. 《本草》
DP	冬瓜仁
SS	主慢驚風. 或末服, 或煎服, 皆效. 《得效》
DP	薄荷
SS	主小兒驚風壯熱, 又治風涎, 爲切要之藥. 水煮取汁飮. 《本草》
DP	馬齒莧
SS	主小兒疳痢. 煮熟和五味, 空心食之.
SS	痘後瘢痕, 及白禿瘡, 馬齒汁熬膏塗之, 妙. 《本草》
DP	芥子
SS	治痘出不快, 色不紅潤. 宜內服紫草飮[方見上], 外用芥子爲末, 白湯調如膏, 塗兒脚心, 乾則再塗, 卽快出紅活. 《入門》
DP	雞腸草
SS	治小兒赤白痢. 搗取汁一合, 和蜜服之, 甚良. 《本草》
DP	水芹
SS	治小兒暴熱, 及霍亂吐利. 搗取汁服之, 或煮取汁飮之. 《本草》
DP	人爪甲
SS	小兒初生便多驚, 剪取父母兩手爪甲, 燒爲灰, 麪糊和丸麻子大, 井水下一丸. 《千金》
DP	亂髮灰
SS	治小兒熱瘡. 取亂髮, 雞子大, 於銚上熬令汁出, 塗之甚妙. 《本草》
DP	雞子
SS	治小兒疳痢, 及休息痢. 雞子和黃蠟, 作煎餠與食.
SS	頭身諸瘡, 雞子殼末, 和猪脂付之. 《本草》
DP	白鴨
SS	主小兒熱驚癎, 頭生瘡腫. 取肉和葱豉, 煮汁飮之. 《本草》
DP	鵝毛
SS	取輕茸細毛, 夾布爲褥, 偏宜覆小兒, 兼辟驚癎. 盖柔而性冷故也. 《類聚》
DP	夜明砂
SS	治小兒無辜疳, 及諸疳. 夜明砂炒爲末, 入飮食中, 任意與食. 《本草》
DP	鸕鶿屎
SS	主小兒疳蛔. 取屎, 硏爲末, 灸猪肉, 點與啖. 有奇效. 《本草》
DP	鵪鶉
SS	治小兒疳痢下五色. 取鵪鶉灸熟, 朝朝食之, 甚補下, 止痢. 《本草》
DP	百舌鳥
SS	治小兒久不語, 取肉灸食之. 《本草》
SS	卽今之鸎也. 一名反舌. 《綱目》
DP	麝香
SS	主小兒驚癎, 及客忤. 取當門子一粒, 朱砂相似, 細硏, 熟水和灌下. 《本草》
DP	牛黃
SS	治小兒驚癎迷悶, 目直口噤. 取牛黃大豆許, 硏和蜜水灌之. 《本草》
DP	熊膽
SS	主小兒五疳. 殺蟲, 療疳瘡. 取兩大豆許, 和乳汁, 或竹瀝服之. 《本草》
DP	阿膠
SS	能育神. 凡小兒驚風後, 眼中瞳子不正者, 阿膠一倍, 人參半倍, 煎與服之. 《本草》
DP	虎骨
SS	水煮作湯, 浴小兒, 去瘡疥鬼疰驚癎.
SS	虎爪, 懸小兒臂上, 辟惡鬼.
SS	驚啼客忤, 虎眼睛爲末, 竹瀝調下. 《本草》
DP	兎肉
SS	臘月取兎肉, 作醬食, 去小兒豌豆瘡, 雖發亦稀少. 《本草》
DP	猪乳汁
SS	主小兒驚癎天弔. 取乳三合, 以綿纏浸, 入兒口令嚥之. 或和朱砂ㆍ牛黃各少許, 尤效.
SS	小兒頭瘡, 猪膽汁付之.
SS	頭生白禿瘡, 臘猪屎, 燒末付之. 《本草》
DP	狐陰莖
SS	主小兒陰㿉卵腫. 取得煮灸任令食之. 《本草》


CC	鍼灸法
ZZ	小兒初生, 臍風撮口, 諸藥不效, 然谷鍼入三分, 或灸三壯, 立效. 《三因》
ZZ	癲癎驚風, 神庭灸七壯, 鼻上入髮際三分宛宛中灸三壯, 炷如小麥大. 又取百會ㆍ瘈脈. 《綱目》
ZZ	癲癎瘈瘲, 兩蹻主之, 男陽女陰, 晝發治陽蹻申脈, 夜發治陰蹻照海, 各灸二七壯. 《易老》
ZZ	急慢驚, 灸印堂.
ZZ	急慢驚風, 危極不可灸者, 先當兩乳頭黑肉上, 男左女右, 灸三壯.
ZZ	次灸髮際ㆍ眉心ㆍ顖會各三壯.
ZZ	手足大指當甲角, 以物縛兩手作一處, 以艾騎縫灸, 男近左邊, 女近右邊, 半甲半肉之間, 灸三壯. 先脚後手. 亦可治陰陽諸癎. 艾炷如小麥大. 《得效》
ZZ	慢驚慢脾, 逆惡證候, 諸藥不效者, 如有太衝脈, 則取百會穴灸之, 神效. 《直小》
ZZ	小兒, 卒然腹皮靑黑而死, 灸臍上下左右, 去臍各半寸, 幷鳩尾骨下一寸. 凡五處, 各灸五壯, 仍酒和胡粉塗腹上, 乾則易. 《得效》
ZZ	小兒龜背, 灸肺兪ㆍ膈兪 各三五壯止. 炷如小麥. 《得效》
ZZ	小兒龜胸, 取兩乳前, 各一寸五分上, 兩行三骨罅間, 凡六處, 各灸三壯, 炷如小麥. 春夏從下灸上, 秋冬從上灸下. 若不依此法, 灸之無效. 《綱目》
ZZ	顖門不合, 臍上臍下各五分二穴, 各灸三壯, 灸瘡未發先合. 《綱目》
ZZ	小兒癖氣, 中脘ㆍ章門, 各灸七壯. 《綱目》
ZZ	灸癖法, 穴在小兒背脊中, 自尾骶骨將手揣摸脊骨兩傍, 有血筋發動處兩穴. 每一穴, 用銅錢三文壓上穴, 上以艾炷安孔中, 各灸七壯. 此是癖之根, 貫血之所也. 《回春》
ZZ	小兒瘧久不愈, 內庭灸一壯, 大椎ㆍ百會各灸, 隨年壯. 《綱目》
ZZ	小兒霍亂, 男左女右, 第二脚指上, 灸三壯卽愈. 《得效》
ZZ	小兒雀目, 灸兩手大指甲後一寸, 內廉橫文頭白肉際, 各一壯.
ZZ	疳眼, 灸合谷一壯. 《綱目》
ZZ	小兒脫肛, 灸尾骶骨尖上一壯, 又灸臍中三壯, 百會七壯. 《綱目》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	湯液篇卷之一


BB	湯液序例


CC	採藥法
ZZ	凡採藥時月, 多以二月八月採者, 謂春初, 津潤始萌, 未充枝葉, 勢力淳濃故也. 至秋枝葉乾枯, 津潤歸流於下. 今卽事驗之, 春寧宜早, 秋寧宜晩. 花實莖葉, 乃各隨其成熟爾. 歲月亦有早晏, 不必都依本文也. 《本草》


CC	乾藥法
ZZ	暴乾者, 於日中曬乾也. 陰乾者, 謂不露日暴, 於陰影處乾之爾. 今按採藥陰乾者, 皆多惡. 至如鹿茸, 雖稱陰乾, 皆悉爛令壞. 今火乾易得且良. 草木根苗, 陰乾皆惡, 九月已前採者, 悉宜日乾, 十月已後採者, 悉宜陰乾乃好. 《本草》
ZZ	諸藥八月已前採者, 皆日乾火乾乃佳, 十月已後至正月採者, 乃可陰乾. 《本草》
ZZ	諸筋肉, 非十二月採者, 幷宜火乾. 《本草》


CC	三品藥性
ZZ	上藥一百二十種爲君, 主養命以應天. 無毒, 多服久服, 不傷人. 欲輕身益氣, 不老延年者, 本上經.
ZZ	中藥一百二十種爲臣, 主養性以應人. 無毒有毒, 斟酌其宜. 欲遏病, 補虛羸者, 本中經.
ZZ	下藥一百二十五種爲佐使, 主治病以應地, 多毒, 不可久服. 欲除寒熱邪氣, 破積聚愈疾者, 本下經. 下品藥性, 專主攻擊, 毒烈之氣, 傾損中和, 不可常服, 疾愈卽止. 《本草》


CC	六陳良藥
ZZ	狼毒, 枳實, 橘皮, 半夏, 麻黃, 吳茱萸, 爲六陳, 皆欲得陳久者, 良. 其餘, 須精新也. 《本草》
ZZ	麻黃, 荊芥, 香薷, 陳皮, 半夏, 枳實, 枳殼, 吳茱萸, 狼毒, 宜用陳久者. 《入門》


CC	修製法
ZZ	夫藥者, 治病之物. 盖流變在乎病, 主治在乎藥, 製用在乎人, 三者, 闕一不可也. 《東垣》
ZZ	酒能行藥勢, 故藥家多須, 以行其勢. 《本草》
ZZ	凡病在頭面及手梢皮膚者, 須用酒炒, 欲其上騰也. 病在咽下臍上, 須用酒浸洗, 病在下者, 生用. 欲升降兼行者, 則半生半熟. 《入門》
ZZ	大黃須煨, 恐寒傷胃氣也.
ZZ	川烏, 附子, 須炮以制毒也.
ZZ	黃柏, 知母, 下部藥也. 久弱之人, 須合用之. 酒浸, 暴乾, 恐寒傷胃氣也.
ZZ	熟地黃酒洗亦然.
ZZ	當歸酒浸, 助發散之意也.
ZZ	凡藥用, 火炮, 湯泡, 煨, 炒者, 製其毒也. 醋浸, 薑製, 酥灸者, 行經絡也.
ZZ	凡藥入肺蜜製, 入脾薑製, 入腎用鹽, 入肝用醋, 入心用童便. 《入門》
ZZ	製香附子法, 必用童便浸一宿, 焙乾用, 否則性燥. 《正傳》
ZZ	兼血, 以酒煮.
ZZ	痰, 以薑汁.
ZZ	虛, 以童便浸.
ZZ	實, 以鹽水煮.
ZZ	積, 以醋浸水煮.
ZZ	佐以木香, 散滯泄肺. 佐以沈香, 無不升降. 佐以小茴香, 可行經絡, 而鹽炒則補腎間元氣. 《丹心》
ZZ	當歸, 須用酒製, 痰以薑汁浸透者, 導血歸源之理也. 熟地黃亦然.
ZZ	痰病, 半夏爲主, 以生薑汁白礬湯浸制, 殺其辛味. 且造麴入藥, 尤佳.
ZZ	姙婦傷寒用半夏, 多泡遍數, 不損胎氣. 《丹心》
ZZ	遠志, 巴戟, 門冬, 蓮子, 烏藥之類, 不去心則令人煩躁.
ZZ	柏子仁, 大麻子, 益智, 草果之類, 不去皮則令人心痞.
ZZ	猪苓, 茯苓, 厚朴, 桑白皮之類, 不去皮則耗人元氣.
ZZ	當歸, 地黃, 蓯蓉, 酒洗去土則無滿悶.
ZZ	桃杏仁, 去雙仁及皮尖, 則不生疔癤.
ZZ	蒼朮, 半夏, 陳皮, 用湯泡洗, 去其燥性.
ZZ	麻黃泡去沫, 庶不煩心.
ZZ	人參, 桔梗, 常山, 去苗蘆則不嘔. 《入門》
ZZ	芫花利水, 無醋則不能通.
ZZ	菉豆解毒, 帶殼不見功.
ZZ	草果消膨, 連殼則反脹.
ZZ	黑丑生利水.
ZZ	遠志苗毒逢.
ZZ	蒲黃生破血, 熟補血.
ZZ	地楡止血, 連梢則不止.
ZZ	陳皮理氣, 連白則補胃.
ZZ	附子救陰, 生用走皮風.
ZZ	草烏療痺, 生用使人蒙. 謂昏蒙也
ZZ	川芎炒去油, 生用則氣痺痛.
ZZ	砒, 宜燒用.
ZZ	諸石, 宜煆過, 醋淬, 爲細末. 《入門》
ZZ	火病, 黃連爲主, 略炒以從邪.
ZZ	實火, 以朴硝湯.
ZZ	假火, 以酒.
ZZ	虛火, 以醋.
ZZ	痰火, 以薑汁浸透炒.
ZZ	氣滯火, 以吳茱萸水炒.
ZZ	食積泄, 以黃土水炒.
ZZ	血痰, 癥瘕痛, 以乾漆水炒.
ZZ	下焦伏火, 以鹽水浸透焙.
ZZ	目疾, 以人乳浸蒸.
ZZ	天花粉, 以人乳汁蒸, 竹瀝曬過, 能去上焦痰熱. 又能止嗽潤肺. 《丹心》
ZZ	茯苓爲末, 於水中攪, 浮者去之, 是茯苓筋, 最損人目. 《本草》
ZZ	兎絲子, 淘去沙土, 酒漬三五日, 取出蒸熟, 曬乾, 搗之易碎. 《本草》
ZZ	神麴, 大豆黃卷, 澤蘭, 蕪荑, 殭蠶, 乾漆, 蜂房, 皆微炒. 《本草》
ZZ	凡湯中用麝香, 犀角, 鹿角, 羚羊角, 牛黃, 蒲黃, 朱砂, 須細末如粉, 臨服納湯中, 攪勻服之. 《本草》
ZZ	蝱蟲, 班猫之類, 皆去頭微炒, 乃入藥.
ZZ	朱砂爲衣法, 凡丸藥一兩, 以朱砂一錢爲率. 《東垣》
ZZ	牽牛子一斤, 碾取頭末, 只四兩用之. 《東垣》
ZZ	巴豆, 凡取仁二錢, 去膜心油, 取巴霜一錢重, 方爲定法. 《永類》
ZZ	凡用芩連, 梔子, 知母之類, 在頭面手皮膚者, 須酒炒, 在中焦, 須酒洗之, 在下, 生用. 凡藥, 生升而熟降. 《東垣》


CC	制藥方法
ZZ	帝曰, 方制君臣, 何謂也. 岐伯對曰, 主病之謂君, 佐君之謂臣, 應臣之謂使, 非上中下三品之謂也. 帝曰, 三品何謂. 對曰, 所以明善惡之殊貫也. 《內經》
ZZ	服餌之道, 當從此爲法, 治病之道, 則不必皆然. 以主病者爲君, 佐君者爲臣, 應臣之用者爲使, 皆所以贊成方用也. 《王註》
ZZ	藥有君臣佐使, 以相宣攝合和, 宜用一君二臣三佐五使, 又可一君三臣九佐使也. 今按用藥, 猶如立人之制, 若多君少臣, 多臣少佐, 則氣力不周也. 《序例》
ZZ	爲君者最多, 爲臣者次之, 佐者又次之, 藥之於證, 所主同者, 爲等分. 《東垣》
ZZ	假令治風, 防風爲君. 治上焦熱, 黃芩爲君. 治中焦熱, 黃連爲君. 治濕, 防己爲君. 治寒, 附子爲君之類, 是也. 《東垣》
ZZ	大槪君藥用十分, 臣藥用七八分, 佐藥用五六分, 使藥用三四分. 外有加減, 數同佐使. 《入門》
ZZ	藥有陰陽配合, 子母兄弟, 根莖花實, 草石骨肉. 有單行者, 有相須者, 有相使者, 有相畏者, 有相惡者, 有相反者, 有相殺者. 凡此七情, 合和時視之, 當用相須, 相使者, 勿用相惡, 相反者. 若有毒宜制, 可用相畏, 相殺者, 不爾, 勿合用也. 《序例》
ZZ	凡方家所云, 等分者, 非分兩之分, 謂諸藥斤兩多少皆同爾. 《序例》
ZZ	凡言等分者, 分兩均等, 無異也. 養性補虛緩方皆然. 若治病急方, 必分君臣佐使也. 《入門》
ZZ	丹溪曰, 予每治病, 用東垣之藥, 效仲景處方, 庶品味數少, 則藥力專精也. 《丹心》
ZZ	凡純寒純熱藥中, 須用甘草以緩其力. 寒熱相雜者, 亦用之以和其性. 《入門》
ZZ	山梔, 無豉, 不吐, 不宣.
ZZ	麻黃, 無葱, 汗不發.
ZZ	大黃, 非枳實, 不通.
ZZ	附子, 無薑, 不熱.
ZZ	竹瀝, 非薑汁, 何以行經.
ZZ	蜜導, 非皂角, 何以通結.
ZZ	利藥不嫌生, 尤便於淸肌. 補湯須用熟, 最宜於養血. 《入門》


CC	湯散丸法
ZZ	藥性, 有宜丸者, 宜散者, 宜水煮者, 宜酒漬者, 宜膏煎者. 亦有一物兼宜者, 亦有不可入湯酒者, 幷隨藥性, 不得違越. 《序例》
ZZ	凡丸散有云, 如細麻者, 卽胡麻也. 如黍粟亦然. 以十六黍爲一大豆也. 如大麻子者, 準三細麻也. 如胡豆者, 以二大麻子準之. 如小豆者, 今赤小豆也, 以三大麻子準之. 如大豆者, 以二小豆準之. 如梧子者, 以二大豆準之. 一方寸匕散, 蜜和, 得如梧子, 準十丸爲度. 如彈丸及雞子黃者, 以十梧子準之. 《本草》
ZZ	凡散藥有云刀圭者, 十分方寸匕之一, 準如梧桐子大也. 方寸匕者, 作匕正方一寸, 抄散, 取不落爲度也. 《本草》
ZZ	一撮者, 四刀圭也. 十撮爲一勺, 十勺爲一合. 以藥升分之者, 謂藥有虛實輕重, 不得用斤兩, 則以升平之. 藥升方, 作上徑一寸, 下徑六分, 深八分. 《本草》
ZZ	方寸匕, 又言刀圭者, 刀頭圭角, 些子而已. 《正理》
ZZ	仲景言, 剉如麻豆大, 與㕮咀同意. 夫㕮咀, 古之制也. 古者, 無鐵刃, 以口咬細, 令如麻豆, 爲粗末, 煎之使藥水淸, 飮於腹中則易升易散也. 此所爲㕮咀也. 今人以刀器剉如麻豆大, 此㕮咀之易成也. 㕮咀之藥, 取汁, 易行經絡也. 《東垣》
ZZ	散者, 細末也. 不循經絡, 止去膈上病, 及藏府之積氣. 氣味厚者, 白湯調下, 氣味薄者, 煎之和渣服. 《東垣》
ZZ	去下部之疾, 其丸極大而光且圓, 治中焦者次之, 治上焦者極小. 用稠麪糊者, 取其遲化, 直至下焦也. 或酒, 或醋, 取其收其散之意也. 犯南星, 半夏, 欲去濕者, 以生薑汁, 以制其毒也. 稀麪糊爲丸, 取其易化也. 水浸宿蒸餠者, 取易化也. 滴水丸者, 又易化也. 煉蜜丸者, 取其遲化而氣循經絡也. 蠟丸者, 取其難化而旋旋取效也. 《東垣》
ZZ	大抵湯者, 蕩也, 去久病用之. 散者, 散也, 去急病用之. 丸者, 緩也, 不能速去之, 取徐緩而治之之意也. 《東垣》
ZZ	丹卽丸之大者也. 《入門》


CC	七方
ZZ	七方者, 大方, 小方, 緩方, 急方, 奇方, 偶方, 複方也. 《入門》
ZZ	君二臣三佐九, 卽大方也. 君一臣二, 卽小方也. 補上治上, 制以緩, 卽不厭頻而小, 乃緩方也. 補下治下, 制以急, 卽不厭頓而多, 乃急方也. 奇方, 卽一物三物而爲方也. 偶方, 卽二四六八十而爲偶也. 複方, 卽合二三方爲一, 如通聖散之類, 是也. 《入門》
ZZ	君一臣二, 制之小也. 君一臣三佐五, 制之中也. 君一臣三佐九, 制之大也. 《內經》
ZZ	君一臣二, 奇之制也. 君二臣四, 偶之制也. 君二臣三, 奇之制也. 君二臣六, 偶之制也. 故曰, 去咽嗌近者奇之, 遠者偶之. 汗者不以奇, 下者不以偶. 補上治上, 制以緩, 補下治下, 制以急. 急則氣味厚, 緩則氣味薄, 適其所至, 此之謂也. 註曰, 奇謂古之單方, 偶謂古之複方也. 《內經》
ZZ	君一臣三佐九, 制之大也. 遠而奇偶制大. 其服也, 大則數少, 少則二之. 腎肝位遠, 服湯散, 不厭頓而多.
ZZ	君一臣二, 制之小也. 近而奇偶制小, 其服也, 小則數多, 多則九之. 心肺位近, 服湯散, 不厭頻而少.
ZZ	治主以緩, 緩則治其本. 治客以急, 急則治其標. 《東垣》
ZZ	治消渴, 甘露飮子, 爲散, 時時以舌舐之, 取膈上停留. 此制之緩也.
ZZ	治心煩, 朱砂安神丸, 如黍米大, 津唾下十餘丸. 此近而奇偶制小, 其服也.
ZZ	治臊臭, 瀉肝湯, 柴胡爲君, 佐以龍膽苦寒, 澤瀉, 車前鹹寒平淡, 多用水煮, 頓服之. 此制之急也.
ZZ	治陰虛, 滋腎丸, 黃柏爲君, 知母爲臣, 桂少許爲使, 丸如雞頭大, 空心, 沸湯下百丸. 此遠而奇偶, 制大其服也. 《東垣》


CC	十二劑
ZZ	藥有宣, 通, 補, 泄, 輕, 重, 澁, 滑, 燥, 濕, 此十者, 藥之大體, 而本經都不言之, 後人亦所未述, 遂令調合湯藥, 有昧於此. 至如宣可去壅, 卽薑橘之屬, 是也. 通可去滯, 卽通草, 防己之屬, 是也. 補可去弱, 卽人參, 羊肉之屬, 是也. 泄可去閉, 卽葶藶, 大黃之屬, 是也. 輕可去實, 卽麻黃, 葛根之屬, 是也. 重可去怯, 卽磁石, 鐵粉之屬, 是也. 澁可去脫, 卽牡蠣, 龍骨之屬, 是也. 滑可去着, 卽冬葵, 楡皮之屬, 是也. 燥可去濕, 卽桑白皮, 赤小豆之屬, 是也. 濕可去枯, 卽紫石英, 白石英之屬, 是也. 《序例》
ZZ	藥有十劑, 今詳之, 惟寒熱二種, 何獨見遺. 如寒可去熱, 卽大黃, 朴硝之屬, 是也. 熱可去寒, 卽附子, 官桂之屬, 是也. 今補此二種, 以盡厥旨. 《東垣》


CC	斤兩升斗
ZZ	古秤惟有銖兩, 而無分名. 今則以十黍爲一銖, 六銖爲一分, 四分成一兩, 十六兩爲一斤. 雖有子穀秬黍之制, 從來均之已久, 正爾依此用之. 《本草》
ZZ	古之方劑錙銖分兩, 與今不同. 云銖者, 六銖爲一分, 卽二錢半也. 二十四銖爲一兩也. 云三兩者, 卽今之一兩. 云二兩者, 卽今之六錢半也. 《東垣》
ZZ	參同契註曰, 數乃積小以成大. 故十粉曰丸, 一丸如黍, 一黍餘曰刀圭, 六十四黍爲一圭, 十黍爲累, 十累爲銖, 兩銖四累爲錢, 十錢爲兩, 八銖爲錙. 說文六銖爲錙, 監韻八兩爲錙, 皆僞也. 三錙爲一兩, 是二十四銖也. 十六兩爲一斤. 斤有三百八十四銖. 《正理》
ZZ	云水一升者, 卽今之一大盞也. 《東垣》
ZZ	用水一盞, 卽今之白茶盞也. 約計半斤之數. 餘倣此. 《正傳》
ZZ	丹溪心法奪命丹, 銅綠一字, 古今醫鑑化生丸, 卽此方, 其銅綠二分半, 乃知一字爲二分半也. 四分爲銖, 三銖卽一錢二分半也, 六銖, 二錢半也, 十二銖爲五錢, 二十四銖爲一兩.
ZZ	凡云一字者, 卽二分半也. 銅錢一箇, 皆有四字, 四分之, 則一字, 卽二分半也. 《入門》
ZZ	沈存中, 得漢之權量, 其量六斗六升, 當今之一斗七升九合也, 其重一兩, 當今之六銖也. 愚今於紹興斗中二升七合, 折古之一斗也, 大略是四分之一耳. 凡言一升, 若用二合半, 則庶幾焉. 《活人》


CC	煮藥法
ZZ	病人服藥, 必擇人, 煎熬制度, 令親信恭誠至意者, 爲之煎藥. 銚器, 除油垢腥膩, 必用新淨甛水爲上. 量水多少斟酌, 以慢火煎熬分數, 用紗濾去渣, 取淸汁服之, 無不效. 《東垣》
ZZ	凡煎煮藥法, 須用銀石器, 微火熟煮, 不可太猛. 表汗下之藥, 每服煎至八分, 對病藥煎至七分, 滋補藥煎至六分. 不可極乾, 亦不可猛火驟乾, 恐傷藥力. 去滓服後, 留滓再煎. 《得效》
ZZ	補湯須用熟, 利藥不嫌生. 補藥用水二盞, 煎至八分, 或三盞, 煎至一盞. 利藥一盞半, 煎至一盞, 或一盞, 煎至八分. 《入門》
ZZ	補藥欲熟, 多水而小取汁, 瀉藥欲生, 少水而多取汁. 《東垣》
ZZ	若治至高之病, 加酒煎, 去濕以生薑, 補元氣以大棗, 發散風寒以葱白, 去膈上病以蜜. 《東垣》
ZZ	古方用藥一劑, 而用水少者, 今當只以藥五錢, 水一盞半爲率, 作一服也. 《活人》
ZZ	主病藥, 宜先煎. 如發汗則先煎麻黃一二沸然後, 入餘藥同煎服. 止汗, 先煎桂枝, 和解, 先煎柴胡, 傷風, 先煎防風, 傷暑, 先煎香薷, 傷濕, 先煎蒼朮. 餘倣此. 《入門》


CC	服藥法
ZZ	黃帝曰, 有毒無毒, 服有約乎? 岐伯曰, 病有久新, 方有大小, 有毒無毒, 固有常制矣. 大毒治病, 十去其六, 常毒治病, 十去其七, 小毒治病, 十去其八, 無毒治病, 十去其九, 穀肉果菜, 食養盡之, 無使過之傷其正也. 《內經》
ZZ	若用毒藥療病, 先起如黍粟, 病去卽止, 不去倍之, 不去十之, 取去爲度. 《本草》
ZZ	病在胸膈以上者, 先食後服藥. 病在心腹以下者, 先服藥而後食. 病在四肢血脈者, 宜空腹而在旦. 病在骨髓者, 宜飽滿而在夜. 《本草》
ZZ	病在上爲天, 煎藥宜武, 宜淸服, 宜緩飮.
ZZ	病在下爲地, 煎藥宜文, 宜濃服, 宜急飮. 《易老》
ZZ	在上不厭頻而少, 在下不厭頓而多. 少服則滋榮於上, 多服則峻補於下. 《東垣》
ZZ	大凡服藥, 寒藥熱飮, 熱藥寒飮, 中和之劑, 溫而服之. 《種杏》
ZZ	服湯, 令溫熱易下, 冷則嘔湧. 《本草》
ZZ	若嘔吐難納藥者, 必徐徐一匙而下, 不可太急也. 《入門》
ZZ	補腎之藥, 必須五更初, 未言語前服之. 盖人五更初, 腎氣開. 纔一言語咳唾, 腎氣卽合, 當腎開時, 靜黙進藥, 功效殊勝. 《直指》


CC	五味藥性
ZZ	尋萬物之性, 皆有離合. 虎嘯風生, 龍吟雲起, 磁石引鍼, 琥珀拾芥, 漆得蟹而散, 麻得漆而湧, 桂得葱而軟, 樹得桂而枯, 戎鹽累卵, 獺膽分盃. 其氣象有相關感, 多如此類, 其理不可得而思之. 《序例》
ZZ	毛羽之類, 皆生於陽而屬於陰. 鱗介之類, 皆生於陰而屬於陽. 所以空靑法木, 故色靑而主肝. 丹砂法火, 故色赤而主心. 雲母法金, 故色白而主肺. 雄黃法土, 故色黃而主脾. 磁石法水, 故色黑而主腎. 《序例》
ZZ	黃帝曰, 五味陰陽之用, 如何. 岐伯對曰, 辛甘發散爲陽, 酸苦涌泄爲陰, 鹹味涌泄爲陰, 淡味滲泄爲陽. 六者, 或收或散, 或緩或急, 或燥或潤, 或耎或堅, 以所利而行之, 調其氣使之平也. 《內經》
ZZ	辛散, 酸收, 甘緩, 苦堅, 鹹耎. 毒藥攻邪, 五穀爲養, 五果爲助, 五畜爲益, 五菜爲充, 氣味合而服之, 以補精益氣. 此五者, 有辛酸甘苦鹹, 各有所利. 或散, 或收, 或緩, 或急, 或堅, 或耎與軟同, 四時五藏病, 隨五味所宜也. 《內經》
ZZ	陰之所生陰爲五藏, 本在五味, 陰之五宮, 傷在五味. 五味者, 雖口嗜而欲食之, 必自裁制, 勿使過焉. 過則傷其正也. 《內經》
ZZ	夫五味入胃, 各歸其所喜攻. 酸先入肝, 苦先入心, 甘先入脾, 辛先入肺, 鹹先入腎. 久而增氣, 物化之常, 氣增而久, 夭之由也. 《內經》
ZZ	氣增不已益歲年, 則藏氣偏勝, 氣有偏勝, 則有偏絶, 藏有偏絶, 則有暴夭者. 故曰, 氣增而久, 夭之由也. 絶粒服餌, 則不暴亡, 斯何由哉? 無五穀味資助故也, 復令食穀, 其亦夭焉. 《內經註》
ZZ	辛能散結潤燥, 苦能燥濕軟堅, 酸能收緩收散, 甘能緩急, 鹹能軟堅, 淡能利竅. 《東垣》
ZZ	五味之用, 酸束而收斂, 鹹止而軟堅, 甘上行而發, 苦直下而泄, 辛橫行而散. 《東垣》
ZZ	藥本五味, 入五藏而爲補瀉. 辛散, 謂散其表裏怫鬱之氣也. 酸收, 謂收其耗散之氣也. 淡滲, 謂滲其內濕, 利小便也. 鹹軟, 謂軟其大便燥結之火熱也. 苦泄, 謂瀉其上升之火也. 甘緩, 謂緩其大熱大寒也. 《入門》
ZZ	味過於酸, 肝氣以津, 脾氣乃絶. 味過於鹹, 大骨氣勞, 短肌, 心氣抑. 味過於甘, 心氣喘滿, 色黑, 腎氣不衡. 味過於苦, 脾氣不濡, 胃氣乃厚. 味過於辛, 筋脈沮弛, 精神乃殃. 是故謹和五味, 骨正筋柔, 氣血以流, 腠理以密, 如是則長有天命. 《內經》
ZZ	五味不欲偏多. 故酸多則傷脾, 苦多則傷肺, 辛多則傷肝, 鹹多則傷心, 甘多則傷腎. 此五味剋五藏, 乃五行自然之理也. 《內經》
ZZ	五辣者, 蒜辣心, 薑辣頰, 葱辣鼻, 芥辣眼, 蓼辣舌也. 《綱目》


CC	氣味升降
ZZ	陽爲氣, 陰爲味. 陰味出下竅, 陽氣出上竅. 《內經》
ZZ	味厚者爲陰, 薄爲陰之陽. 氣厚者爲陽, 薄爲陽之陰. 味厚則泄, 薄則通. 氣薄則發泄, 厚則發熱. 《內經》
ZZ	淸陽出上竅, 濁陰出下竅. 淸陽發腠理, 濁陰走五藏. 淸陽實四肢, 濁陰歸六府. 《內經》
ZZ	味有質, 故下流於便寫之竅, 氣無形, 故上出於呼吸之門. 陽爲氣, 氣厚者爲純陽, 陰爲味, 味厚者爲純陰. 故味薄者, 爲陰中之陽, 氣薄者, 爲陽中之陰. 陰氣潤下, 故味厚則泄利, 陽氣炎上, 故氣厚則發熱. 味薄爲陰少, 故通泄. 氣薄爲陽少, 故汗出. 發泄, 謂汗出也. 《內經註》
ZZ	天有陰陽, 溫凉寒熱, 是也. 溫熱者, 天之陽, 凉寒者, 天之陰也.
ZZ	地有陰陽, 辛甘淡酸苦鹹, 是也. 辛甘淡者, 地之陽. 酸苦鹹者, 地之陰也.
ZZ	輕淸成象, 味薄細茶之類, 本乎天者, 親上也.
ZZ	重濁成形, 味厚大黃之類, 本乎地者, 親下也.
ZZ	味之薄者, 爲陰中之陽, 味薄則通, 酸苦鹹平, 是也.
ZZ	味之厚者, 爲陰中之陰, 味厚則泄, 酸苦鹹寒, 是也.
ZZ	氣之厚者, 爲陽中之陽, 氣厚則發熱, 辛甘溫熱, 是也.
ZZ	氣之薄者, 爲陽中之陰, 氣薄則發泄, 辛甘淡平凉寒, 是也. 《東垣》
ZZ	淡爲五味之本, 故本草不言淡, 然其藏府則同也. 《入門》
ZZ	苦藥平升, 微寒平亦升, 甘辛藥平降. 《東垣》
ZZ	淸陽發腠理, 淸之淸也. 淸中淸者, 淸肺以助天眞.
ZZ	淸陽實四肢, 淸之濁也. 淸中濁者, 榮華腠理.
ZZ	濁陰走五藏, 濁之淸也. 濁中淸者, 榮養于神.
ZZ	濁陰歸六府, 濁中濁者, 堅强骨髓. 《東垣》


CC	風升生
ZZ	味之薄者, 陰中之陽也. 味薄則通.
ZZ	防風, 升麻, 羌活, 柴胡, 葛根, 威靈仙, 細辛, 獨活, 白芷, 桔梗, 鼠粘子, 藁本, 川芎, 蔓荊子, 秦芃, 天麻, 麻黃, 荊芥, 薄荷, 前胡. 《東垣》


CC	熱浮長
ZZ	氣之厚者, 陽中之陽. 氣厚則發熱.
ZZ	附子, 烏頭, 乾薑, 生薑, 良薑, 肉桂, 桂枝, 草豆蔲, 丁香, 厚朴, 木香, 白豆蔲, 益智, 川椒, 吳茱萸, 茴香, 縮砂, 玄胡索, 紅花, 神麴. 《東垣》


CC	濕化成
ZZ	其兼氣溫涼寒熱, 以胃應之. 其味甘辛鹹苦, 以脾應之.
ZZ	黃芪, 人參, 甘草, 當歸, 熟地黃, 半夏, 蒼朮, 白朮, 陳皮, 靑皮, 藿香, 檳榔, 蓬朮, 三稜, 阿膠, 訶子, 杏仁, 桃仁, 麥芽, 紫草, 蘇木. 《東垣》


CC	燥降收
ZZ	氣之薄者, 陽中之陰. 氣薄則發泄.
ZZ	茯苓, 澤瀉, 猪苓, 滑石, 瞿麥, 車前子, 木通, 燈心, 五味子, 桑白皮, 白芍藥, 犀角, 天門冬, 烏梅, 牧丹皮, 地骨皮, 枳殼, 琥珀, 連翹, 枳實, 麥門冬. 《東垣》


CC	寒沈藏
ZZ	味之厚者, 陰中之陰. 味厚則泄.
ZZ	大黃, 黃柏, 草龍膽, 黃芩, 黃連, 石膏, 生地黃, 知母, 防己, 茵蔯, 牡蠣, 瓜蔞根, 朴硝, 玄參, 山梔子, 川練子, 香豉, 地楡. 《東垣》


CC	用根梢法
ZZ	凡諸藥, 根在土者, 中半以上者, 氣脈上行以生苗者爲根, 中半以下者, 氣脈下行以入土者爲梢. 病在中焦者, 用身. 盖上焦用根, 下焦用梢者, 根升而梢降故也. 《東垣》
ZZ	大凡藥根有上中下. 人之身半以上用頭, 在中焦則用身, 身半以下則用梢.
ZZ	凡用藥, 以頭身梢分, 爲上中下用者, 乃述類象形也. 《丹心》
ZZ	當歸一物, 頭止血上行, 身養血中守, 梢破血下流.
ZZ	黃芩上截虛者, 以降肺火, 下截實者, 以瀉大腸火. 防風, 桔梗之類亦然. 《正傳》


CC	五臟補瀉
ZZ	虛則補其母, 實則瀉其子. 假如肝乃心之母, 心虛當補肝. 脾乃心之子, 心實當瀉脾. 餘經倣此. 《難經》
ZZ	肝膽, 味辛補酸瀉, 氣溫補涼瀉.
ZZ	心小腸, 味鹹補甘瀉, 氣熱補寒瀉. 三焦, 命門, 補瀉同.
ZZ	脾胃, 味甘補苦瀉, 氣溫補寒瀉.
ZZ	肺大腸, 味酸補辛瀉, 氣涼補溫瀉.
ZZ	腎膀胱, 味苦補鹹瀉, 氣寒補熱瀉. 《東垣》
ZZ	補瀉在味, 隨時換氣. 《東垣》
DD	心
ZZ	溫用當歸, 芍藥, 吳茱萸, 肉桂, 蒼朮, 白朮, 石菖蒲. 涼用犀角, 生地黃, 牛黃, 竹葉, 朱砂, 麥門冬, 黃連, 連翹. 補用遠志, 茯神, 天麥門冬, 兎絲子, 人參, 金銀箔, 炒鹽. 瀉用黃連, 苦參, 貝母, 前胡, 鬱金.
DD	小腸
ZZ	溫用巴戟, 茴香, 烏藥, 益智. 涼用茅根, 通草, 黃芩, 天花粉, 滑石, 車前子. 補用牡蠣, 石斛, 甘草梢. 瀉用葱白, 蘇子, 續隨子, 大黃.
DD	肝
ZZ	溫用木香, 肉桂, 半夏, 肉豆蔲, 陳皮, 檳榔, 蓽撥. 涼用鱉甲, 黃芩, 黃連, 草龍膽, 草決明, 柴胡, 羚羊角. 補用木瓜, 阿膠, 川芎, 黃芪, 山茱萸, 酸棗仁, 五加皮. 瀉用靑皮, 芍藥, 柴胡, 前胡, 犀角, 秦皮, 草龍膽.
DD	膽
ZZ	溫用橘皮, 半夏, 生薑, 川芎, 桂皮. 涼用黃連, 黃芩, 竹茹, 柴胡, 草龍膽. 補用當歸, 山茱萸, 酸棗仁, 五味子. 瀉用靑皮, 柴胡, 黃連, 木通, 芍藥.
DD	脾
ZZ	溫用香附子, 縮砂, 薑, 桂, 木香, 肉豆蔲, 益智, 藿香, 丁香, 附子. 涼用梔子, 黃連, 石膏, 白芍藥, 升麻, 連翹, 黃芩, 苦茶. 補用人參, 黃芪, 白朮, 茯苓, 陳皮, 半夏, 乾薑, 麥芽, 山藥. 瀉用巴豆, 三稜, 枳實, 赤芍藥, 大黃, 靑皮, 神麴, 山楂子.
DD	胃
ZZ	溫用丁香, 白豆蔲, 草豆蔲, 乾薑, 厚朴, 益智, 吳茱萸. 涼用石膏, 連翹, 滑石, 升麻, 乾葛, 天花粉, 梔子, 黃芩. 補用白朮, 山藥, 蓮實, 芡仁, 白扁豆, 人參, 黃芪, 縮砂. 瀉用巴豆, 大黃, 枳實, 芒硝, 厚朴, 牽牛子.
DD	肺
ZZ	溫用陳皮, 半夏, 生薑, 款冬花, 白豆蔲, 杏仁, 蘇子, 川椒. 涼用知母, 貝母, 瓜蔞仁, 桔梗, 天門冬, 片芩, 梔子, 石膏. 補用人參, 黃芪, 阿膠, 五味子, 天門冬, 沙參, 山藥, 鹿角膠. 瀉用葶藶子, 桑白皮, 防風, 杏仁, 麻黃, 枳殼, 紫蘇葉.
DD	大腸
ZZ	溫用人參, 薑, 桂, 半夏, 木香, 胡椒, 吳茱萸. 涼用黃芩, 槐花, 天花粉, 梔子, 連翹, 石膏. 補用罌粟殼, 五倍子, 牡蠣, 肉豆蔲, 木香, 訶子. 瀉用芒硝, 大黃, 續隨子, 桃仁, 麻仁, 枳殼, 檳榔, 葱白, 牽牛子.
DD	腎
ZZ	溫用沈香, 兎絲子, 附子, 肉桂, 破故紙, 柏子仁, 烏藥, 巴戟. 涼用知母, 黃柏, 牧丹皮, 地骨皮, 玄參, 生地黃. 補用熟地黃, 枸杞子, 鹿茸, 龜板, 五味子, 肉蓯蓉, 牛膝, 杜沖. 瀉用澤瀉, 茯苓, 猪苓, 琥珀, 木通. 腎本無實, 不可瀉. 用茯苓, 澤瀉, 只伐其邪水邪火也.
DD	膀胱
ZZ	溫用茴香, 烏藥, 肉桂, 沈香, 吳茱萸. 涼用生地黃, 防己, 黃柏, 知母, 滑石, 甘草梢. 補用益智, 菖蒲, 續斷. 瀉用車前子, 瞿麥, 滑石, 芒硝, 澤瀉, 猪苓, 木通.
DD	命門
ZZ	溫用附子, 肉桂, 破故紙, 茴香, 沈香, 烏藥, 乾薑. 涼用黃柏, 梔子, 柴胡, 知母, 滑石, 芒硝. 補用肉蓯蓉, 沈香, 黃芪, 肉桂, 兎絲子, 破故紙. 瀉用烏藥, 枳殼, 大黃, 芒硝, 黃柏, 梔子.
DD	三焦
ZZ	溫用附子, 破故紙, 當歸, 熟地黃, 兎絲子, 吳茱萸, 茴香. 涼用知母, 草龍膽, 木通, 車前子, 地骨皮, 黃柏, 梔子. 補用人參, 黃芪, 乾薑, 甘草, 白朮, 桂枝, 益智. 瀉用黃柏, 梔子, 猪苓, 澤瀉, 赤茯苓, 大黃, 檳榔.


CC	諸經引導
ZZ	引經藥, 太陽經, 手羌活, 足黃柏.
ZZ	太陰經, 手桔梗, 足白芍藥.
ZZ	陽明經, 手, 白芷, 升麻, 足, 石膏.
ZZ	少陰經, 手, 獨活, 足, 知母.
ZZ	少陽經, 手, 柴胡, 足, 靑皮.
ZZ	厥陰經, 手, 柴胡, 足, 靑皮. 《東垣》
ZZ	歌曰, 小腸膀胱屬太陽, 藁本羌活是本鄕. 三焦膽與肝包絡, 少陽厥陰柴胡强. 大腸陽明幷足胃, 葛根白芷升麻當. 太陰肺脈中焦起, 白芷升麻葱白鄕. 脾經少與肺經異, 升麻兼之白芷詳. 少陰心經獨活主, 腎經獨活加桂良. 通經用此藥爲使, 更有何病到膏肓. 《東垣》
ZZ	肝引經, 柴胡, 川芎行上, 靑皮行下.
ZZ	膽引經, 柴胡, 川芎行上, 靑皮行下.
ZZ	心引經, 獨活, 細辛.
ZZ	少腸引經, 藁本, 羌活行上, 黃柏行下.
ZZ	脾引經, 升麻, 酒白芍藥.
ZZ	胃引經, 葛根, 升麻, 白芷行上, 石膏行下.
ZZ	肺引經, 白芷, 升麻, 葱白.
ZZ	大腸引經, 葛根, 升麻行上, 白芷, 石膏行下.
ZZ	腎引經, 獨活, 肉桂, 鹽酒.
ZZ	膀胱引經, 藁本, 羌活行上, 黃柏行下.
ZZ	心包引經, 柴胡行上, 川芎, 靑皮行下.
ZZ	三焦引經, 柴胡, 川芎行上, 靑皮行下. 《回春》
ZZ	附子爲百藥之長, 通行諸經. 《入門》
ZZ	頭痛, 須用川芎.
ZZ	頂巓痛, 須用藁本.
ZZ	肢節痛, 須用羌活.
ZZ	腹痛, 須用芍藥, 惡寒加桂, 惡熱加黃柏.
ZZ	飮水多, 須用白朮, 茯苓, 猪苓.
ZZ	氣虛恍惚, 須用茯神.
ZZ	心下痞, 須用枳實, 黃連.
ZZ	肌熱, 須用黃芩.
ZZ	腹脹, 須用厚朴.
ZZ	脇下痛, 寒熱, 須用柴胡.
ZZ	脾胃有濕痰, 怠惰, 須用白朮.
ZZ	破滯氣, 須用枳殼.
ZZ	破滯血, 須用桃仁, 蘇木.
ZZ	血不足, 須用甘草.
ZZ	去痰, 須用半夏, 熱加黃芩, 風加南星.
ZZ	寒痰痞塞, 須用陳皮, 白朮.
ZZ	腹中窄狹, 須用蒼朮.
ZZ	調氣, 須用木香.
ZZ	補氣, 須用人參.
ZZ	和血, 須用當歸.
ZZ	下焦濕熱, 幷膀胱有火邪, 須用酒洗防己, 草龍膽, 黃柏, 知母.
ZZ	內傷虛汗, 須用黃芪.
ZZ	上焦熱, 須用片芩.
ZZ	中焦濕熱, 須用黃連.
ZZ	去滯氣, 須用靑皮.
ZZ	渴, 須用乾葛, 茯苓.
ZZ	嗽, 須用五味子.
ZZ	喘, 須用阿膠.
ZZ	宿食不消, 須用黃連, 枳實.
ZZ	胸中煩熱, 須用梔子.
ZZ	水瀉, 須用白朮, 茯苓, 芍藥.
ZZ	氣刺痛, 須用枳殼.
ZZ	血刺痛, 須用當歸.
ZZ	瘡痛, 須用黃連, 黃芩, 黃柏.
ZZ	眼痛, 須用黃連, 當歸幷酒製.
ZZ	小便黃, 須用黃柏.
ZZ	小便澁數, 須用澤瀉.
ZZ	腹中實痛, 須用大黃, 芒硝.
ZZ	小腹痛, 須用靑皮.
ZZ	莖中痛, 須用甘草梢.
ZZ	胃脘痛, 須用草豆蔲.
ZZ	凡用純寒純熱, 必用甘草以緩其力. 寒熱相雜, 亦以此調和之. 《東垣》


CC	服藥食忌
ZZ	凡服藥, 不可多食生胡荽及蒜, 雜生菜. 又不可食諸滑物, 果實等. 又不可多食肥猪犬肉, 油膩肥羹, 魚膾腥臊等物. 服藥, 通忌見死尸, 及産婦淹穢等事. 《本草》
ZZ	服諸藥, 不可多食醋.
ZZ	大都服藥, 通忌生菜. 《本草》
ZZ	有朮, 勿食桃, 李, 雀, 蛤, 胡荽, 大蒜, 靑魚, 鮓.
ZZ	有半夏, 菖蒲, 勿食飴糖, 羊肉, 海藻.
ZZ	有地黃, 勿食葱, 蒜, 蘿葍.
ZZ	服地黃, 何首烏人, 食蘿葍, 則能耗諸血, 令人髭髮早白.
ZZ	有何首烏, 勿食無鱗魚.
ZZ	有巴豆, 勿食蘆笋羹, 野猪肉, 及醬豉冷水.
ZZ	有黃連, 桔梗, 勿食猪肉. 服黃連, 不得食猪肉, 若服至三年, 不得食猪肉一生.
ZZ	黃連, 又忌冷水.
ZZ	胡黃連, 忌猪肉, 食之則漏精.
ZZ	有細辛, 勿食生菜.
ZZ	有藜蘆, 勿食狸肉.
ZZ	有牡丹, 勿食生胡荽.
ZZ	有商陸, 勿食犬肉.
ZZ	有常山, 勿食生葱, 生菜一作菘菜.
ZZ	有朱砂, 空靑, 勿食生血物.
ZZ	有茯苓, 勿食醋酸物. 一云忌米醋. 盖服茯苓, 人喫醋, 則前功俱廢.
ZZ	有甘草, 勿食菘菜, 海藻, 猪肉. 一云, 服甘草而食菘, 卽令病不除.
ZZ	有鱉甲, 勿食莧菜. 今取鱉甲細剉, 置水濕處, 卽變生鱉, 是其驗也.
ZZ	有天門冬, 勿食鯉魚. 服天門冬, 誤食鯉魚中毒, 浮萍解之.
ZZ	有水銀, 輕粉, 忌一切血.
ZZ	銀, 忌一切血.
ZZ	陽起石, 忌羊血.
ZZ	服黃精人, 禁食梅實.
ZZ	有牛膝, 勿食牛肉.
ZZ	當歸, 惡熱麪.
ZZ	烏頭, 天雄, 忌豉汁.
ZZ	牧丹皮, 忌蒜.
ZZ	有桂, 勿食生葱.
ZZ	有麥門冬, 勿食鯽魚.
ZZ	厚朴忌豆, 食之者, 動氣.
ZZ	威靈仙, 忌茗及麪湯.
ZZ	有蒼耳, 忌食猪肉, 米泔.
ZZ	乾漆, 忌油脂.
ZZ	枸杞與乳酪, 相惡.
ZZ	龍骨忌魚.
ZZ	麝香禁食大蒜.
ZZ	破故紙, 忌羊肉.
ZZ	蓮花, 忌地黃, 蒜.
ZZ	杏仁, 忌粟米.
ZZ	蜜, 忌葱及萵苣.
ZZ	猪肉殺藥, 猪膏忌烏梅.
ZZ	餌藥之人, 食鹿肉, 必不得藥力. 盖鹿恒食解毒草, 能制諸藥耳. 恒食名草者, 葛花, 鹿葱, 白藥苗, 白蒿, 水芹, 甘草, 蒼耳, 薺苨.
ZZ	凡使一切角, 大忌鹽. 《本草》《入門》


CC	忌銅鐵藥
ZZ	凡藥, 不得見銅鐵氣者, 緣肝氣惡之也. 《得效》
ZZ	黃柏, 地黃之類, 俱忌鐵器蒸搗何歟. 曰, 地黃, 黃柏, 皆腎經藥也. 錢仲陽曰, 腎有補而無瀉. 又曰, 虛者補其母, 實者瀉其子. 所以忌鐵器者, 防其伐木瀉肝, 恐子能令母虛也. 竟無他說. 《正傳》
ZZ	桑白皮, 忌鐵與鉛, 不可近之. 桑枝同.
ZZ	桑寄生, 忌鐵, 以銅刀剉.
ZZ	地黃, 勿犯銅鐵器. 令人腎消, 幷髮白, 男損榮, 女損衛.
ZZ	菖蒲, 不可犯鐵. 令人吐逆, 宜以銅刀, 或竹刀刮切.
ZZ	益母草, 忌鐵. 切用銀竹刀, 煎用銀磁器.
ZZ	木瓜, 勿令犯鐵及鉛, 宜以銅刀削皮.
ZZ	石榴皮葉根, 幷勿令犯鐵.
ZZ	何首烏, 忌銅鐵, 以苦竹刀切.
ZZ	香附子於石臼中搗, 勿令犯鐵. 用之切忌.
ZZ	茜根, 勿犯鐵與鉛, 以銅刀剉.
ZZ	玄參, 勿令犯銅鐵, 餌之, 噎人喉, 喪人目.
ZZ	牧丹皮採根, 以銅刀劈去骨.
ZZ	杜仲, 瓦上乾, 於木臼中搗, 則忌鐵明矣.
ZZ	知母, 黃柏, 幷勿令犯鐵器.
ZZ	知母, 桑白皮, 天麥門冬, 生熟地黃, 何首烏, 俱忌鐵器, 用竹刀切之. 犯鐵則必患三消.
ZZ	肉豆蔲, 勿令犯銅.
ZZ	忍冬草, 忌犯鐵.
ZZ	柴胡, 忌銅鐵.
ZZ	沒石子, 勿令犯銅鐵.
ZZ	白馬莖, 以銅刀劈破, 忌犯鐵.
ZZ	草龍膽, 忌鐵, 以銅刀刮.
ZZ	桃奴, 以銅刀刮取肉.
ZZ	骨碎補, 以銅刀削去毛.
ZZ	地骨皮, 忌鐵.
ZZ	猪苓, 以銅刀削去黑皮用之.
ZZ	凡修治一切角, 大忌鹽. 《本草》《入門》


CC	相反藥
ZZ	相反爲害, 甚於相惡者. 謂彼雖惡我, 我無忿心, 猶牛黃惡龍骨, 而龍骨得牛黃更良. 此有以制伏故也. 相反者, 則彼我交讐, 必不宜合. 今畫家用雌黃, 胡粉, 相近便自黯妬, 粉得黃卽黑, 黃得粉亦變, 此盖相反之證也. 《本草》
ZZ	人參, 丹參, 沙參, 苦參, 玄參, 紫參, 細辛, 芍藥, 皆與藜蘆相反.
ZZ	半夏, 瓜蔞, 貝母, 白斂, 白芨, 俱與烏頭相反.
ZZ	大戟, 芫花, 甘遂, 海藻, 皆與甘草相反.
ZZ	石決明, 反雲母.
ZZ	硫黃, 反朴硝.
ZZ	烏頭, 反犀角.
ZZ	人參, 反五靈脂.
ZZ	水銀, 反砒礵.
ZZ	巴豆, 反牽牛.
ZZ	丁香, 反鬱金.
ZZ	牙硝, 反三稜.
ZZ	官桂, 反石脂.
ZZ	狼毒, 怕密陁僧.
ZZ	醋, 不可與蛤肉同食, 相反.
ZZ	猬皮, 與桔梗, 麥門冬, 相惡.
ZZ	牛乳, 與酸物, 生魚, 相反, 令人腹中結癖.
ZZ	藜蘆, 反酒.
ZZ	葱與蜜相反, 食之殺人. 一云, 燒葱和蜜食則促人氣, 必殺人.
ZZ	韭不可與蜜同食, 相反.
ZZ	黃顙魚反荊芥, 同食卽殺人. 卽鮎魚之類也. 《本草》《入門》


CC	不見火藥
ZZ	桑寄生, 勿令見火.
ZZ	檳榔, 勿經火, 恐無力. 若熟使, 不如不用.
ZZ	茵蔯, 勿令見火.
ZZ	蛇含草, 勿犯火.
ZZ	丁香, 不見火. 一云, 諸香幷勿見火. 《本草》《入門》


CC	漬藥酒法
ZZ	凡漬藥酒, 皆須細切, 生絹袋盛之, 乃入酒密封, 經春五夏三秋七冬十日, 視其濃烈, 便可漉出. 取淸服之. 滓可暴燥爲麤末, 更漬飮之. 《本草》
ZZ	一甁酒, 浸麤末藥三兩爲正. 《俗方》


BB	水部
ZZ	天一生水, 故以水爲首.
XX	凡三十三種.


CC	論水品
ZZ	水者日常所用, 人多忽之, 殊不知天之生人, 水穀以養之, 水之於人, 不亦重乎. 故人之形體有厚薄, 年壽有長短, 多由於水土之不同, 驗之南北可見矣. 《食物》
ZZ	凡井水, 有遠從地脈來者爲上, 有從近處江河中滲來者欠佳. 又城市人家稠密, 溝渠汚水雜入井中成醶, 用須煎滾, 停頓一時, 候醶下墜, 取上面淸水用之. 否則氣味俱惡, 而煎茶ㆍ釀酒ㆍ作豆腐三事, 尤不堪也. 雨後井水渾濁, 須擂桃杏仁, 連汁投水中攪, 留少時, 則渾濁墜底矣. 《食物》
ZZ	凡諸飮水療疾, 皆取新汲淸泉, 不用停汚濁煖, 非直無效, 固亦損人, 宜愼之. 《本草》
CH	井華水 새배처엄기른우믈믈
SS	性平, 味甘, 無毒. 主人大驚, 九竅出血. 亦主口臭, 好顔色, 洗目膚瞖, 及酒後熱痢. 此井中平朝第一汲者. 《本草》
SS	井華水者, 天一眞精之氣, 浮結于水面, 故可取以烹煎補陰之劑, 及修煉還丹之用. 今好淸之士, 每日取以烹春茗, 而謂淸利頭目最佳. 其性味, 同於雪水也. 《正傳》
SS	井華水, 服藥煉藥幷用之. 投酒醋, 令不腐. 《本草》
CH	寒泉水 믈
SS	卽好井水也. 性平, 味甘, 無毒. 主消渴, 反胃, 熱痢, 熱淋, 兼洗漆瘡, 利大小便. 《本草》
SS	其井水新汲, 未入缸瓮者爲新汲水, 取其淸潔無混雜之氣, 故用以煎煮藥劑也. 《正傳》
SS	能解合口椒毒, 下魚鯁. 《本草》
CH	菊花水 구화퍼기미셔나믈
SS	一名菊英水. 性溫, 味甘, 無毒. 療風痺及眩冒, 除風, 補衰, 令人好顔色. 久服, 延年不老. 《本草》
SS	南陽酈縣北潭水, 其源悉芳, 菊生被崖, 水爲菊味, 故居民飮此水者, 無不壽考. 《本草》
SS	蜀中有長壽源, 其源多菊花, 而流水四季皆菊花香, 居人飮其水者, 壽皆二三百歲. 故陶靖節之流, 好植菊花, 浸水烹茶, 期延壽也. 《正傳》
CH	臘雪水 섯납향ᄢᅴ온눈노근믈
SS	性冷, 味甘, 無毒. 治天行時氣, 瘟疫, 酒後暴熱, 黃疸, 解一切毒. 又洗眼去熱赤. 《本草》
SS	臘雪水, 大寒水也. 雨下遇寒氣, 凝而爲雪, 其花六出, 稟六一之正氣也. 《入門》
SS	藏淹一切果實, 良.
SS	春雪有蟲, 不堪收. 《本草》
CH	春雨水 졍월처엄온빋믈
SS	卽正月雨水也. 以器盛接, 煎藥服之, 令人陽氣上升. 《入門》
SS	正月雨水, 夫妻各飮一盃, 還房當卽有子, 神效. 《本草》
SS	其性始得春升生發之氣, 故可以煮中氣不足, 淸氣不升之藥也. 《正傳》
SS	淸明水, 及穀雨水, 味甘, 以之造酒, 色紺味烈, 可儲久. 《食物》
CH	秋露水 이슬믈
SS	性平, 味甘, 無毒. 止消渴. 令人身輕不飢, 肌肉悅澤. 朝露未晞時, 拂取用之.
SS	在百草頭露, 愈百疾.
SS	柏葉上露, 主明目.
SS	百花上露, 令人好顔色. 《本草》
SS	繁露水者, 是秋露繁濃時露也. 作盤以收之, 食之, 延年不飢. 《本草》
SS	秋露水者, 稟收斂肅殺之氣, 故可以烹煎殺祟之藥, 及調付殺癩蟲ㆍ疥癬諸蟲之劑也. 《正傳》
CH	冬霜 겨에온서리
SS	性寒, 無毒. 團食之. 主解酒熱, 酒後諸熱, 面赤, 及傷寒鼻塞. 《本草》
SS	暑月疿瘡赤爛, 和蚌粉付之, 立差.
SS	日未出時, 以雞羽掃取, 收磁甁中, 時久不壞. 《本草》
CH	雹 무뤼
SS	主醬味不正. 取一二升, 納瓮中, 卽如本味. 《食物》
CH	夏氷 어름
SS	性大寒, 味甘, 無毒. 去煩熱. 食譜云, 凡夏用氷, 只可隱映飮食, 令氣冷, 不可打碎食之. 當時暫快, 久皆成疾. 《本草》
CH	方諸水 근애죠개예바물
SS	性寒, 味甘, 無毒. 主明目, 定心. 去小兒熱, 煩渴.
SS	方諸, 大蚌也. 向月承取, 得二三合, 水亦如朝露也. 《本草》
CH	梅雨水 실누를제온빋믈
SS	性寒, 味甘, 無毒. 主洗瘡疥, 滅瘢㾗. 澣衣去垢如灰汁. 是五月雨水也. 《本草》
CH	半天河水 나모구무과왕대르헤고빈믈
SS	性平一云微寒, 一云寒, 味甘, 無毒. 治心病ㆍ鬼疰ㆍ狂邪氣ㆍ惡毒. 能殺鬼精, 恍惚妄語. 此竹籬頭, 及高樹穴中盛天雨水也, 皆可飮, 幷洗諸瘡. 《本草》
SS	長桑君授扁鵲, 飮以上池之水, 乃竹籬藩頭管內之積水耳. 取其淸潔自天而降, 未受下流汚濁之氣, 故可以煉還丹, 調仙藥之用也. 《正傳》
CH	屋霤水 디새집우셔흘러린믈
SS	主洗犬咬瘡. 以水澆屋簷, 承取用之. 又以水滴簷下, 令土濕, 取土付犬咬瘡, 卽差.
SS	有大毒, 誤食必生惡瘡. 《本草》
CH	茅屋漏水 새집우셔흘러린물
SS	殺雲母毒. 煉雲母時用之. 《本草》
CH	玉井水 옥나셔믈
SS	性平, 味甘, 無毒. 久服令人體潤, 毛髮不白. 出諸有玉處山谷中. 山有玉則草木潤. 猶潤於草木, 何況於人乎. 今人近山多壽者, 豈非玉石之津乎. 《本草》
CH	碧海水 바다믈
SS	性小溫, 味鹹, 有小毒. 煮浴, 去風瘙, 疥癬. 飮一合, 吐下宿食臚脹.
SS	當取大海中味鹹色碧之水. 《本草》
CH	千里水 멀리셔흘러오강믈
SS	性平, 味甘, 無毒. 主病後虛弱, 揚之萬過, 煮藥禁神皆驗.
SS	長流水, 卽千里水也. 二水皆堪盪滌邪穢, 煎煮湯藥, 禁呪鬼神. 《本草》
SS	千里水, 從西來者, 謂之東流水, 取其性快順疾速, 通關下膈也. 《食物》
SS	長流水者, 但取其流長而來遠耳, 不可泥於千里也. 以其性遠而通達, 歷科坎已多, 故取以煎煮手足四末之病, 道路遠之藥, 及通利大小便之用也. 《正傳》
SS	江河之水, 夏秋大雨後, 山谷中蟲蛇之毒, 從流而下, 人馬飮之多斃, 不可不知. 《食物》
CH	甘爛水 만히동당이텨거품진믈
SS	治霍亂, 及入膀胱, 治奔豚.
SS	作甘瀾水法. 取水斗許, 置大盆中, 以杓揚之數百遍, 水上作珠子五六千顆, 撆取用之. 一名百勞水. 《本草》
SS	此水與月窟水同. 取其味甘溫而性柔, 故可以烹傷寒陰證等藥也. 《正傳》
CH	逆流水 거스리도라흐르믈
SS	逆流水者, 卽倒流水也. 乃慢流廻瀾之水也. 以其性逆而倒流, 故取以調和發吐痰飮之劑也. 《正傳》
SS	倒流水者, 取其回旋留止, 上而不下也. 《本草》
CH	順流水 슌히흘러오믈
SS	其性順而下流, 故取以治下焦腰膝之證, 及通利二便之用也. 《正傳》
CH	急流水 여흐레리흐르믈
SS	卽湍上峻急之流水也. 以其性速急而達下, 故特取以煎熬通利二便, 及足脛以下之風藥也. 《正傳》
CH	溫泉 더운믈
SS	主諸風筋骨攣縮, 及皮膚頑痺, 手足不遂, 大風疥癬者, 入浴. 浴乾, 當虛憊, 可與藥食補養. 《本草》
SS	溫泉, 性熱, 有毒, 切不可飮. 患疥癩及楊梅瘡者, 飽食入池, 久浴得汗出乃止. 旬日諸瘡皆愈. 《食物》
SS	下有硫黃卽令水熱. 硫黃主諸瘡病, 水亦宜然. 水有硫黃臭, 故愈風冷爲上. 《本草》
CH	冷泉 맛시고믈
SS	俗謂之椒水. 主偏頭痛, 背寒, 火鬱, 惡寒等證, 浴之皆差.
SS	下有白礬, 故水味酸澁冷冽. 於七八月時浴之, 切不可夜浴, 夜浴必死. 《俗方》
CH	漿水 조쥭욷믈
SS	性微溫, 味甘酸, 無毒. 止渴, 霍亂泄利, 解煩去睡. 《本草》
SS	粟米, 新熟, 白花者, 佳. 《本草》
SS	卽俗間煮粟米粥淸也. 《本草》
SS	熟水漬生米爲之, 味酢. 夏月浸井中如氷冷, 北方飮以祛暑. 《杜註》
CH	地漿 누른믈
SS	性寒, 無毒. 解中毒煩悶. 又解諸毒. 山中有毒菌, 人煮食必死. 又楓樹菌食之, 令人笑不止, 亦死. 惟飮地漿皆差. 餘藥不能救矣. 《本草》
SS	掘黃土地作坎, 以水沃其中, 攪令濁, 俄頃, 取淸飮之. 《本草》
CH	潦水 뫼애비와고믈
SS	仲景方治傷寒發黃, 麻黃連翹湯, 以潦水煎服, 取其味薄而不助濕也. 《入門》
SS	潦水, 又名無根水. 山谷中, 無人迹處, 新土科凹中之水也. 取其性不動搖, 而有土氣內存, 故可以煎熬調脾, 進食, 補益中氣之劑也. 《正傳》
CH	生熟湯 글흔믈과믈니
SS	味鹹, 無毒. 以炒鹽投中, 飮之一二升, 吐出宿食惡毒之物. 欲爲霍亂, 吐盡便愈. 《本草》
SS	人大醉, 及食苽果過度, 以生熟湯浸身, 湯皆爲酒及苽味. 《本草》
SS	百沸湯半椀, 新汲水半椀, 合和, 名曰陰陽湯, 卽生熟湯也. 《醫鑑》
SS	河水與井水合用, 亦名陰陽湯. 《回春》
CH	熱湯 덥게글힌믈
SS	性平, 味甘, 無毒. 主忤死, 及霍亂轉筋.
SS	助陽氣, 行經絡. 患冷痺人, 以湯渫脚至膝, 厚覆汗出, 佳. 《本草》
SS	熱湯, 須百沸過. 若半沸, 則食之病脹. 《食物》
CH	麻沸湯 삼믄믈
SS	漚麻汁, 主消渴, 取其氣薄而泄虛熱也. 《入門》
SS	卽靑麻煮汁也. 《入門》
CH	繰絲湯 고티현믈
SS	無毒. 主蛔蟲. 此煮繭汁, 爲其殺蟲故. 《本草》
SS	又主消渴口乾. 此物屬火, 有陰之用, 能瀉膀胱中相火, 引淸氣上潮于口. 煮湯飮之, 或繭殼絲綿, 湯飮之, 亦效. 《丹心》
CH	甑氣水 밥시르둡게예친믈
SS	主長毛髮. 以物承取沐頭, 令髮長密黑潤, 朝朝取用. 《本草》
CH	銅器上汗 퉁그친믈
SS	銅器盖食上汗, 滴食中, 令人發惡瘡, 內疽. 《本草》
CH	炊湯 무근슉믈
SS	經宿洗面, 無顔色. 洗體則成癬. 《本草》
CH	六天氣
SS	服之令人不飢, 長年, 美顔色. 《本草》
SS	陵陽子明經言, 春食朝霞, 日欲出時向東氣也. 秋食飛泉, 日欲沒時向西氣也. 冬食沆瀣, 北方夜半氣也. 夏食正陽, 南方日中氣也. 幷天玄ㆍ地黃之氣, 是爲六氣. 《本草》
SS	人有急難阻絶之處, 用之, 如龜蛇服氣不死. 昔人墮穴中, 其中有蛇, 每日如此服氣. 其人依蛇時節, 日日服之, 漸覺體輕, 啓蟄之後, 人與蛇一時躍出焉. 《本草》


BB	土部
ZZ	土爲萬物之母, 故以土次之.
XX	凡十八種.
CH	伏龍肝 오란솓미누른
SS	性微溫, 味辛一云鹹, 無毒一云性熱微毒. 主衄血, 吐血, 崩漏, 便血, 尿血. 能止血, 消癰腫毒氣, 催生, 下胞, 及小兒夜啼. 《本草》
SS	此是竈中對釜月下黃土也. 經十年以上竈下, 掘深一尺, 下有眞土, 紫色者可用. 以竈有神, 故號爲伏龍肝也. 《本草》
CH	東壁土 몬져동녁
SS	性平一云溫, 無毒. 主治脫肛, 溫瘧, 及泄利, 霍亂. 《本草》
SS	東壁, 常先得曉日晎灸. 日者太陽眞火, 火生之時, 其氣壯, 故不取南壁, 而取東壁土也. 先見日光處, 刮取用之. 《本草》
SS	多年被烟熏者, 尤好. 《入門》
CH	西壁土 션녁딜제
SS	主嘔吐, 噦逆等疾, 令氣下行也. 取日西時, 所照壁上土用之. 《入門》
CH	好黃土 조누른딜
SS	性平, 味甘, 無毒. 主泄痢赤白, 腹內熱毒絞痛. 《本草》
SS	又解諸藥毒, 及中肉毒, 合口椒毒, 野菌毒. 《本草》
SS	亦解食牛馬肉, 及肝中毒. 《本草》
SS	凡土, 三尺已上曰糞, 三尺已下曰土, 當去上惡物, 勿令入客水, 乃爲眞土. 《本草》
SS	土地, 主斂萬物毒, 治癰疽發背, 及卒患急黃, 熱盛. 《本草》
CH	赤土 장블근쥬토
SS	止一切失血, 殺精物, 辟鬼魅. 塗牛馬, 辟瘟疫. 《本草》
SS	卽今好赤土也. 《本草》
CH	白堊 토
SS	性溫一作平, 味苦辛一作甘, 無毒. 能澁腸, 止痢. 《本草》
SS	一名白善土. 不可久服, 傷五藏, 令人羸瘦. 《本草》
SS	卽今畵工所用白土也. 火煆硏, 鹽湯飛過, 曬乾用. 《入門》
CH	唐 海金沙
SS	主通利小腸.
SS	有草初生作小株, 才高一二尺, 七月採, 暴乾, 以紙襯, 擊取其沙落紙上, 旋收用之. 《本草》
CH	井底沙 우믈미몰애
SS	性至冷. 主湯火燒瘡痛, 及蝎螫鬼魘. 《本草》
CH	六月河中熱沙 뉴월믈애더온몰애
SS	主風濕頑痺不仁, 脚冷癱瘓. 取沙, 日暴令極熱, 伏坐其中, 冷卽易. 《本草》
CH	道中熱塵土 녀름길가온대더온
SS	主夏月熱暍死者. 《本草》
CH	土蜂窠上土 버집욷
SS	主腫毒, 亦主蜘蛛咬. 《本草》
CH	鍜鐵竈中灰 불무질브억의
SS	主癥瘕堅積.
SS	療暴癥, 兼得鐵力, 以療暴癥. 《本草》
CH	冬灰 명회
SS	性溫, 味辛. 消黑子疣贅, 不可廣用, 爛人皮肉. 《本草》
SS	一名藜灰, 燒諸蒿藜煉作之. 此浣衣黃灰爾. 《本草》
SS	諸灰一烘而成, 冬灰則經三四月方徹, 故其性尤烈. 《本草》
CH	桑柴灰 나모
SS	療黑子疣贅, 功勝冬灰. 《本草》
SS	小豆赤者同煮服, 大下水腫. 《本草》
SS	桑薪灰純者, 入藥, 絶奇. 《本草》
CH	百草灰 가지플
SS	主腋臭及金瘡. 五月五日, 乘露, 取一百種草, 陰乾ㆍ燒作灰也. 《本草》
CH	百草霜 오란브억어귀옛검영
SS	無毒. 治熱毒, 消積化滯, 止暴瀉痢, 婦人月候不調, 崩中漏下, 橫生逆産, 胞衣不下. 《本草》
SS	局方誤以鐺墨爲百草霜, 惟黑奴丸兩用之. 此竈額上墨, 又名竈堗墨.
SS	深村久竈額上墨佳. 止血爲最要. 《入門》
CH	鐺墨 솓미검영
SS	主蠱毒, 中惡, 血暈. 亦塗金瘡, 生肌止血. 然愼勿塗面. 墨入肉如印. 卽鐺下墨也. 《本草》
CH	梁上塵 들보우희듣글
SS	性微寒一云平, 無毒, 主中惡, 鼻衄, 小兒軟瘡. 又主金瘡. 《本草》
SS	一名懸龍尾, 又名烏龍尾. 《入門》
SS	須取去烟火遠, 高堂殿上者, 拂下, 篩用之. 《本草》


BB	穀部
ZZ	天地間, 養人性命者, 惟穀耳. 備土之德, 得氣中和, 故其味淡甘而性和平. 大補而滲泄, 乃可久食而無厭, 是大有功於人者也. 《綱目》
XX	凡一百七種.
CH	胡麻 거믄
SS	性平, 味甘, 無毒. 益氣力, 長肌肉, 塡髓腦, 堅筋骨, 潤五藏. 《本草》
SS	補髓塡精, 延年駐色. 《醫鑑》
SS	患人虛而吸吸, 加胡麻用之. 《序例》
SS	一名巨勝, 一名方莖, 葉名靑蘘. 本生胡中, 形體類麻, 故曰胡麻. 又八穀之中最爲大勝, 故名巨勝. 《本草》
SS	服食則當九蒸九暴, 熬搗餌之. 其性與茯苓相宜, 久服能辟穀不飢. 《本草》
SS	胡麻, 巨勝, 諸家之說不一, 止是今黑脂麻, 更無他義. 《衍義》
SS	胡麻, 卽胡地黑芝麻耳. 湯淘去浮者, 酒蒸半日, 曬乾, 舂去麤皮, 微炒用之. 《入門》
DH	靑蘘音箱 거믄닙
SS	補腦髓, 堅筋骨.
SS	卽胡麻葉也. 甚肥滑, 亦可以沐頭. 《本草》
DH	胡麻油 거믄기름
SS	性微寒一云大寒. 主天行熱秘, 腸內結熱, 殺蟲. 《本草》
SS	利大腸, 胞衣不落, 摩瘡腫惡瘡, 生禿髮. 《本草》
SS	是胡麻生笮油也. 若蒸炒則可供作食, 及燃燈, 不入藥用也. 《本草》
CH	白油麻 흰
SS	性大寒, 無毒. 滑腸胃, 通血脈, 行風氣, 潤肌膚. 《本草》
SS	油麻有二種, 白者潤肺, 黑者潤腎. 《本草》
SS	白油麻, 與胡麻一等, 但以色言之. 今人止謂之脂麻, 生則寒, 炒則熱. 《本草》
DH	葉 흰닙
SS	搗和漿水取汁, 沐頭, 去風潤髮. 《本草》
DH	油 흰기름
SS	性大寒一云冷, 無毒. 下三焦熱毒氣, 通大小腸, 滑骨髓, 困脾藏. 《本草》
SS	治蛔心痛, 殺一切蟲. 付諸瘡, 疥癬. 《本草》
SS	搗脂麻, 壓笮爲油. 生笮者入藥, 炒熟者可供食. 一名香油. 《本草》
SS	牙齒病, 幷脾胃疾人, 切不可喫. 《本草》
SS	陳油煎膏, 生肌長肉, 消癰腫, 補皮裂. 《本草》
CH	麻子 삼或云열
SS	性平一云寒, 味甘, 無毒. 補虛勞, 潤五藏, 疏風氣. 治大腸風熱結澁, 利小便, 療熱淋, 通利大小便. 不宜多食, 滑精氣, 痿陽氣. 《本草》
SS	早春種爲春麻子, 小而有毒. 晩春種爲秋麻子, 入藥佳. 《本草》
SS	入足太陰ㆍ手陽明經. 《入門》
SS	汗多ㆍ胃熱ㆍ便難三者, 皆燥濕而亡津液. 仲景以麻仁潤足太陰之燥, 乃通腸也. 《湯液》
SS	麻仁極難去殼. 水浸經三兩日, 令殼破, 暴乾, 新瓦上挼取仁用. 一云, 帛包, 浸沸湯中, 湯冷出之, 垂井中一夜, 勿令着水. 次日, 日中取出, 暴乾, 就瓦上挼去殼, 簸揚取仁, 粒粒皆完. 《本草》
DH	麻蕡 삼우누른
SS	性平, 味辛, 有毒. 破積, 止痺, 散服.  多食, 令人見鬼狂走. 《本草》
SS	一名麻勃. 此麻花上勃勃者, 七月七日採, 良. 《本草》
DH	葉 삼닙
SS	主蛔蟲. 煮湯沐頭, 髮長潤. 《本草》
DH	根 삼불휫겁질
SS	主産難, 衣不出. 破血, 下石淋. 煮取汁, 服之. 《本草》
DH	故麻鞋底 삼으로겨른메트리챵
SS	主霍亂, 及解食牛馬肉中毒. 又解紫石英毒. 《本草》
SS	一名千里馬. 取故破者用. 《本草》
SS	路傍棄草鞋鼻繩, 亦名千里馬, 治難産用之. 《良方》
DH	故魚網 믈고기잡오란그믈
SS	主魚鯁在喉不下. 《本草》
CH	大豆 흰콩
SS	性平, 味甘一云鹹, 無毒. 補五藏, 益中, 助十二經脈. 調中, 煖腸胃. 久服令人身重. 《本草》
SS	豆有黑白二種. 黑者入藥, 白者不用, 但食之而已. 《本草》
DH	穭豆 효근거믄콩
SS	性溫, 味甘, 無毒. 調中, 下氣, 通關脈, 制金石藥毒. 生田野, 小而黑. 《本草》
SS	色黑而緊小者爲雄豆, 入藥尤佳. 《本草》
SS	豆性本平, 而修治之, 便有數等之效. 煮汁, 甚涼, 去煩熱, 解諸藥毒. 作腐則寒而動氣. 炒食則熱. 投酒主風. 作豉極冷. 黃卷及醬皆平. 大抵宜作藥使耳. 《本草》
SS	穭豆卽雄黑豆也. 腎之穀也, 腎病宜食. 《入門》
DH	豆黃 콩
SS	味甘. 主胃中熱. 止腹脹, 消穀, 去腫, 除痺. 《本草》
DH	大豆黃卷 콩기룸
SS	性平, 味甘, 無毒. 主久風濕痺, 筋攣膝痛. 除五藏胃中結聚. 《本草》
SS	黃卷, 是以生豆爲糵, 待其芽出, 便暴乾取用. 入藥微炒. 《本草》
SS	卷糵長五分者, 破婦人惡血. 産婦藥中用之. 《本草》
CH	赤小豆 블근
SS	性平一云微寒, 一云溫, 味甘酸, 無毒. 主下水, 排癰腫膿血. 治消渴, 止泄, 利小便, 下水腫脹滿. 《本草》
SS	消熱癰腫, 散惡血. 《本草》
SS	小豆, 性逐津液, 主水氣, 脚氣方最要. 行水, 通氣, 盪脾之劑, 久服令人黑瘦枯燥. 《入門》
SS	入藥, 宜用早種色赤者, 晩種者力弱. 《本草》
SS	赤小豆陰中之陽, 解小麥毒. 《湯液》
DH	葉 닙
SS	名藿. 止小便數, 去煩熱, 明目. 《本草》
SS	大豆嫩葉, 亦謂之藿. 可作菜食之. 《入門》
DH	花 
SS	性平, 味辛, 無毒. 治宿酒渴病. 《本草》
SS	止消渴, 病酒頭痛, 能消酒毒, 主酒病爲良. 《本草》
SS	一名腐婢, 卽赤小豆花也. 七月採, 陰乾用. 《本草》
CH	粟米 조
SS	性微寒, 味酸, 無毒. 養腎氣, 去脾胃中熱, 益氣, 利小便, 益脾胃. 《本草》
SS	粟米細於粱米, 顆粒小者是粟, 麤大者是粱. 《本草》
SS	粟從𠧪從米, 象形也, 卽今之小米也. 五穀中最硬, 故謂之硬粟. 《入門》
SS	黍, 稷, 稻, 粱, 禾, 麻, 菽, 麥, 乃八穀也. 陶隱居以禾爲粟. 朱子詩註明言, 禾者, 穀連藁秸之總名. 盖八穀有粟, 則是盖言粱則包粟在中. 《入門》
DH	陳粟米 무근조
SS	味苦. 主胃熱, 消渴. 利小便, 止痢. 《本草》
SS	陳者, 謂經三五年者. 《本草》
DH	粟米粉 조라안촌
SS	止煩悶, 解諸毒. 《本草》
SS	近世作英粉, 用粟米, 浸累日令敗, 硏澄取用. 去疿瘡甚佳. 《本草》
DH	糗 조미시
SS	性寒, 味甘, 無毒. 解煩熱, 止渴, 止泄, 實大腸. 《本草》
SS	蒸粟米或麥, 熬磨作之. 《本草》
SS	粳粟米, 五穀中最硬. 得漿水卽易化. 《本草》
DH	粟米泔汁 조싄믈
SS	主霍亂煩渴. 臭泔, 尤良. 《本草》
SS	酸泔, 洗瘡疥及惡瘡, 殺蟲. 《本草》
DH	糵米 조기룸
SS	性溫, 味苦, 無毒. 主寒中, 下氣開胃, 消食除熱. 《本草》
SS	此卽粟糵也. 取半生者作之. 今穀神散中用之, 性又溫於大麥糵. 《本草》
SS	糵者, 生不以理之名也, 皆當以可生之物爲之. 粟糵ㆍ麥糵, 皆其類也. 《本草》
SS	糵米, 卽穀芽也. 《入門》
CH	粳米 됴니
SS	性平, 味甘苦, 無毒. 平胃氣, 長肌肉, 溫中止痢, 益氣除煩. 《本草》
SS	粳, 硬也, 堅硬於糯米也. 入手太陰ㆍ少陰經. 氣精皆從米變化而生, 故字皆從米. 《入門》
SS	作飯及粥食之. 稍生則不益脾, 過熟則佳. 《本草》
SS	白晩米爲第一, 早熟米不及也. 《本草》
SS	卽晩米也, 霜後收者佳. 《日用》
CH	陳廩米 창의드러무근
SS	性溫, 味鹹酸, 無毒. 除煩調胃, 止泄, 補五藏, 澁腸胃. 宜作湯食. 《本草》
SS	卽陳倉米也. 諸家不言是粳米, 是粟米. 然粳粟二米, 陳者性皆冷, 頻食則令人自利, 與經所說稍戾. 煎煮亦無膏膩. 今人多用新粳粟, 盖久陳則氣味腐敗. 經云, 陳者, 謂經三五年者, 此說有理. 《本草》
CH	糯米 니
SS	性寒一云微寒, 一云涼, 味甘苦, 無毒. 補中益氣, 止霍亂, 令人多熱, 大便堅. 《本草》
SS	壅諸經絡氣, 使四肢不收, 發風動氣, 令人昏昏多睡, 不可多食, 久食則令人身軟. 猫犬食之, 脚屈不能行, 緩人筋也. 《本草》
SS	糯, 耎也. 耎與軟同 其米軟而粘, 卽稻米也. 今人用之作酒, 煮糖也. 《入門》
SS	糯者, 粘稻也. 粳者, 稻之不粘者. 然粳糯甚相類, 粘不粘爲異耳. 《本草》
SS	稻是有芒之穀, 故通呼粳糯總謂之稻. 《本草》
SS	糯米性寒, 作酒則熱, 糟乃溫平, 亦如大豆, 豉醬之不同耳. 《本草》
DH	糯稻稈 벼딥
SS	治通身黃病, 及消渴蠱毒. 幷煮汁飮之. 《入門》
SS	按五穀, 稻, 黍, 稷, 麥, 菽, 其早米, 晩米, 糯米, 皆稻也. 獨以糯爲稻則誤也. 《入門》
CH	靑粱米 동
SS	性微寒, 味甘, 無毒. 主胃痺熱中消渴. 利小便, 止泄痢, 輕身長年. 《本草》
SS	靑粱, 殼穗有毛, 粒靑, 米亦靑, 而細於黃白粱. 夏月食之, 極淸涼. 《本草》
SS	粱有靑黃白, 皆粟類也. 諸粱食之, 比他穀, 最益脾胃, 性亦相似耳. 《本草》
SS	粱雖粟類, 細論則別. 《本草》
SS	靑粱醋拌, 百蒸百暴, 可作糗粮, 斷穀. 《本草》
DH	黃粱米 누른냥미
SS	性平, 味甘, 無毒. 益氣, 和中, 止泄. 《本草》
SS	靑白粱食之, 不及黃粱, 靑白二種性皆微涼, 獨黃粱性甘平, 豈非得土之中和氣多耶. 《本草》
SS	粱類穗皆大而毛長, 米比粟更大. 黃粱食之, 香美愈於諸粱. 號爲竹根黃. 《入門》
DH	白粱米 흰냥미
SS	性微寒, 味甘, 無毒. 主除熱益氣. 《本草》
CH	黍米 기장
SS	性溫, 味甘, 無毒. 益氣補中. 不可久食, 令人多熱煩. 《本草》
SS	有小毒, 不堪久服, 昏五藏, 令人多睡. 《本草》
SS	似粟而非粟, 穀之類也. 有丹赤黑三種, 肺之穀也, 肺病宜食之. 《入門》
DH	丹黍米 블근기장
SS	性溫, 味苦, 無毒. 主咳逆霍亂. 止泄, 止渴. 《本草》
SS	此卽赤黍米也. 皮赤而米黃. 《本草》
SS	黍有二種米. 粘者爲秫, 可以釀酒, 不粘者爲黍, 可食之. 如稻之有粳糯耳. 《本草》
CH	秫米 기장
SS	性微寒一云平, 味甘, 無毒. 利大腸, 療漆瘡, 殺瘡疥毒熱. 壅五藏氣, 動風, 不可常食. 《本草》
SS	仙家重此, 作酒最勝餘米. 《本草》
SS	此人以作酒及煮糖者. 《本草》
SS	似黍米而粒小. 北人謂之黃米, 亦謂黃糯, 釀酒最佳. 《本草》
CH	小麥 밀
SS	性微寒一云平, 味甘, 無毒. 主除煩熱少睡, 止燥渴, 利小便, 養肝氣. 《本草》
SS	小麥, 皮寒, 肉熱, 合湯皆完用之. 不許皮拆, 拆則溫, 明麪不能消熱止煩也. 《本草》
SS	秋種夏熟, 受四時氣足, 自然兼有寒溫, 麪熱, 麩冷, 宜其然也. 《本草》
SS	凡麥, 秋種, 冬長, 春秀, 夏實, 具四時中和之氣. 故爲五穀之貴. 地煖處亦可春種, 至夏便收, 受氣不足, 故有毒, 而麪性亦冷也. 《本草》
DH	麪 밀
SS	性溫, 味甘. 補中益氣, 厚腸胃, 强氣力, 助五藏. 久食實人. 《本草》
SS	小麥性寒, 作麪則溫而有毒. 《本草》
SS	麪有熱毒者, 多是陳黦之色, 又爲磨中石末在內故也. 杵食卽良. 《本草》
SS	麪性壅熱, 少動風氣. 《本草》
DH	寒食麪 한식날근밀국슈
SS	謂寒食日煮喫麪, 取之以焙乾, 貯用. 能破積行氣. 《綱目》
DH	麴 누룩
SS	性大煖一云溫, 味甘. 平胃, 消穀, 止痢. 《本草》
SS	女麴, 完小麥爲之, 一名䴷音桓子, 黃蒸磨小麥爲之, 一名黃衣, 幷消食. 《本草》
SS	麥麴, 止河魚之腹疾. 《左傳》
SS	六月作者良. 陳久者入藥用之, 當炒令香. 《本草》
DH	神麴 약의드누룩
SS	性煖一云溫, 味甘, 無毒. 開胃健脾, 消化水穀. 止霍亂泄瀉, 痢下赤白, 破癥結, 下痰逆胸滿, 腸胃中塞, 飮食不下, 落胎, 下鬼胎. 《本草》
SS	入藥, 炒令香, 火炒以助天五之氣. 入足陽明經. 《湯液》
SS	紅麴, 活血消食止痢, 疑是神麴也. 《入門》
SS	造神麴法, 詳見雜方
DH	麩 밀기울
SS	性寒一云涼, 味甘, 無毒. 調中去熱, 治熱瘡, 湯火瘡爛, 撲損折傷瘀血. 《本草》
SS	麥屬陽, 麩之性涼. 《丹心》
SS	麪熱麩涼. 《丹心》
DH	浮小麥 주근밀
SS	養心, 同大棗煎, 止盜汗. 《醫鑑》
SS	止盜汗. 治大小人骨蒸肌熱, 婦人勞熱. 微炒用之. 《入門》
DH	小麥苗 밀란삭
SS	性寒一云涼, 味辛, 無毒. 消酒毒暴熱, 主黃疸目黃, 退膈熱, 利小腸. 絞取汁服之. 《本草》
DH	小麥奴 밀감보기
SS	主熱煩, 解天行熱毒. 《本草》
SS	卽小麥苗上黑黴也. 《本草》
SS	小麥未熟時, 叢中不成麥, 捻之成黑勃者, 是也. 《綱目》
CH	大麥 보리
SS	性溫一云微寒, 味鹹, 無毒. 益氣調中, 止泄補虛, 實五藏. 久食令人肥健滑澤. 《本草》
SS	令人多熱, 爲五穀長. 《本草》
SS	久食頭髮不白, 不動風氣. 暴食稍似脚弱, 爲下氣故也. 熟則益人, 帶生則冷, 損人. 《本草》
SS	大麥同小麥, 以秋種者爲良. 春種者氣不足, 故力劣. 《本草》
SS	和鍼砂ㆍ沒石子, 染鬚甚黑. 《入門》
DH	穬麥 것보리
SS	性微寒, 味甘, 無毒. 主輕身補中, 除熱, 不動疾. 久服令人多力健行. 《本草》
SS	大麥ㆍ穬麥, 本經兩出, 有如一稻二米. 盖稻是穀之通名, 則穬是麥之皮號, 麥之穬, 猶米之與稻也. 然則大麥是麥米, 穬麥是麥穀, 明矣. 《本草》
SS	大麥比小麥差大, 故謂之大麥. 其皮礦脆, 宜謂之穬麥. 《本草》
DH	靑顆麥 보리
SS	性味與大麥同. 天生皮肉相離也. 色黃, 故亦謂之黃顆. 《本草》
DH	大麥麪 보리
SS	平胃止渴, 消食療脹. 無熱躁, 勝於小麥. 《本草》
SS	作餠食, 不動氣. 若暴食似動氣, 多食則益人. 《本草》
DH	大麥糵 보릿기룸
SS	性微煖一云溫, 味甘鹹, 無毒. 能消化宿食, 去心腹脹滿, 溫中下氣, 開胃, 止霍亂, 破癥結, 能催生落胎. 久食消腎, 不可多食. 《本草》
SS	不以理生芽爲糵. 《入門》
SS	大麥水漬, 候芽生, 急暴令乾用, 可作飴糖. 《日用》
SS	麥糵, 行上焦滯血, 宿食腸鳴, 溫中消穀. 《醫鑑》
SS	入藥, 炒黃杵細, 取麪用之. 《湯液》
CH	蕎麥 모밀
SS	性平寒, 味甘, 無毒. 實腸胃, 益氣力. 雖動諸病, 能鍊五藏滓穢, 續精神. 《本草》
SS	久食動風, 令人頭眩. 合猪羊肉食, 成風癩. 《本草》
DH	麪 모밀
SS	能發起諸瘡, 可煮食之. 《直指》
SS	俗謂一年沈滯積在腸胃間, 食此麥, 乃消去. 《食物》
DH	葉 모밀닙
SS	作菜, 茹食之. 下氣, 利耳目. 《本草》
DH	穰 모밀느정이
SS	燒灰淋汁, 洗六畜瘡. 《日用》
CH	藊豆 변두콩
SS	性微溫一云微寒, 一云平, 味甘, 無毒. 主和中下氣. 療霍亂吐利不止, 轉筋. 《本草》
SS	其實有黑白二種, 白者溫而黑者小冷, 入藥當用白者. 《本草》
SS	亦名鵲豆, 以其黑, 間而有白道, 如鵲也. 《本草》
SS	解一切草木毒及酒毒, 亦解河扽毒. 《本草》
SS	凡使去皮, 生薑汁拌, 炒用. 《入門》
SS	患寒熱者, 不可食. 《本草》
SS	卽白扁豆也. 《本草》
DH	葉 변두닙
SS	主霍亂吐下不止. 又搗付蛇蟲咬. 《本草》
DH	花 변두
SS	主女子赤白帶下. 《本草》
CH	菉豆 녹두
SS	性寒一云平, 一云冷, 味甘, 無毒. 主一切丹毒, 煩熱, 風疹, 藥石發動. 壓熱, 消腫, 下氣, 止消渴. 《本草》
SS	和五藏, 安精神, 行十二經脈, 此最爲良. 《本草》
SS	作枕, 明目, 治頭風頭痛. 《本草》
SS	若欲去病, 須勿去皮. 盖皮寒肉平爾. 《食物》
SS	色綠圓小者佳. 入藥, 須帶皮用, 去皮則少有壅氣. 《入門》
DH	粉 슈비녹둣
SS	性冷一云平, 味甘, 無毒. 主益氣, 除熱毒. 療發背癰疽瘡癤, 解酒食毒. 《日用》
SS	取豆, 浸水磨, 濾過澄淸, 垽乾爲粉用之, 卽菉豆粉也. 《日用》
CH	豌豆 원두
SS	性平, 味甘, 無毒. 主益中平氣, 調順榮衛. 《日用》
SS	一名蠶豆. 快胃利五藏. 或點茶或炒食佳. 《入門》
SS	豌豆卽蠶豆也. 《得效》
SS	色靑似菉豆而大. 今出咸鏡道, 京中藉田亦有之. 《俗方》
CH	薏苡仁 율
SS	性微寒一云平, 味甘, 無毒. 主肺痿肺氣吐膿血咳嗽. 又主風濕痺, 筋脈攣急, 乾濕脚氣. 《本草》
SS	輕身, 勝瘴氣. 《史記》
SS	久服, 令人能食. 性緩不妬性緩, 須倍他藥用. 咬之粘牙者眞. 《入門》
SS	此物力勢和緩, 須倍用, 卽見效. 《丹心》
SS	取實, 蒸令氣餾, 暴於日中使乾, 磨之或挼之則得仁矣. 《本草》
CH	秫薥 슈슈
SS	穀之最長, 米粒亦大而多者. 北地種之, 以備缺粮, 否則喂牛馬. 南人呼爲蘆穄. 《入門》
CH	稗子米 살히
SS	氣辛, 味脆, 可以爲飯, 凶年食之. 《入門》
CH	罌子粟 양고미
SS	性平一云寒, 味甘, 無毒. 治反胃, 胸中痰滯, 不下食. 一名御米. 《本草》
SS	花紅白色, 四葉或千葉, 有淺紅暈. 其實作甁子, 似髇箭, 頭中有米, 極細色白. 《本草》
SS	其房如罌, 其子如粟. 《入門》
DH	殼 양고미든겁질
SS	治脾瀉久痢, 澁腸, 及虛勞久嗽. 又入腎, 治骨病. 《本草》
SS	粟殼, 去盡筋膜瓤蔕, 剉碎, 以蜜水淹一宿, 次日, 慢火炒黃色用. 《良方》
SS	入痢藥, 醋炒用之. 《本草》
SS	罌粟殼, 有澁腸, 止嗽之能. 《醫鑑》
DH	鴉片 양고미여르메진
SS	一名啞芙蓉一作阿. 卽罌粟花未開時, 用竹鍼刺十數孔, 其津自出. 次日, 以竹刀刮在磁器內, 待積取多了, 以紙封固, 曬二七日, 卽成片矣. 性急, 不可多用. 《入門》
SS	治久痢不止. 罌粟花, 花卸, 結殼後三五日午後, 於殼上用大鍼刺開外面靑皮十餘處, 次日早津出. 以竹刀刮在磁器內陰乾. 每用小豆大一粒, 空心, 溫水化下. 忌葱, 蒜, 漿水. 如熱渴, 以蜜水解之. 《醫林》
CH	酒 술
SS	性大熱, 味苦甘辛, 有毒. 主行藥勢, 殺百邪惡毒氣, 通血脈, 厚腸胃, 潤皮膚, 消憂發怒, 宣言暢意. 《本草》
SS	久飮傷神, 損壽. 《本草》
SS	大寒凝海, 惟酒不氷, 明其性熱獨冠群物. 人飮之, 便體廢神昏, 是其有毒故也. 《本草》
SS	酒能行諸經不止, 與附子相同. 味辛者能散, 味苦者能下, 味甘者居中而緩, 爲守引, 可以通行一身之表, 至極高之分. 若味淡者, 則利小便而速下. 《湯液》
SS	本草止言熱而有毒, 不言其濕中發熱近於相火, 人大醉後, 振寒戰慄可見矣. 《丹心》
SS	酒有諸般, 惟米酒入藥, 當以糯米, 用淸水, 白麪麴所造爲正. 書曰, 若作酒醴爾, 爲麴糵. 酒則須用麴, 醴故用糵也. 《本草》
SS	諸酒名, 開列于後.
DH	糟下酒
SS	性煖. 溫胃, 禦風寒. 疑是未榨酒也.
DH	豆淋酒
SS	治風痙, 角弓反張. 方見風門
DH	葱豉酒
SS	和解風寒, 出汗, 治傷寒. 方見寒門
DH	蒲萄酒
SS	駐顔, 煖腎. 方見雜方
DH	桑椹酒
SS	補五藏, 明耳目. 取汁釀酒也.
DH	枸杞酒
SS	補虛, 肥健人. 方見雜方
DH	地黃酒
SS	和血, 駐顔. 方見雜方
DH	戊戌酒
SS	大補陽氣. 方見雜方
DH	松葉酒
SS	治脚氣, 風痺. 方見風門
DH	松節酒
SS	治歷節風. 方見風門
DH	菖蒲酒
SS	治風痺, 延年. 方見身形
DH	鹿頭酒
SS	補氣血. 煮鹿頭取汁, 釀酒也.
DH	羔兒酒
SS	肥健人. 煮羔兒取汁, 釀酒也
DH	蜜酒
SS	補益, 療風疹. 方見雜方
DH	春酒
SS	美酒也. 疑今三亥酒之類也.
DH	無灰酒
SS	不雜他物者, 卽醇酒也.
DH	餠子酒
SS	糯米粉合和諸藥爲麴釀之, 曰餠子酒.
DH	黃連酒
SS	解酒毒, 不傷人. 方見雜方
DH	菊花酒
SS	延年益壽. 治風眩. 方見身形
DH	天門冬酒
SS	補氣血, 延年. 方見身形
DH	暹羅酒
SS	自暹羅國來, 能破積, 殺蠱. 《入門》
DH	紅麴酒
SS	大熱有毒, 辟瘴氣, 療打傷. 《入門》
DH	東陽酒
SS	酒味淸香, 自古擅名, 隣邑皆不及. 《入門》
DH	金盆露
SS	出處州, 醇美可尙, 然劣於東陽. 《入門》
DH	山東秋露白
SS	色純, 味列. 《入門》
DH	蘇州小甁酒
SS	麴有熱藥, 飮之, 頭痛口渴. 《入門》
DH	南京金華酒
SS	味太甛, 多飮留中聚痰. 《入門》
DH	淮安菉豆酒
SS	麴有菉豆, 乃解毒良物. 《入門》
DH	江西麻姑酒
SS	以泉得名, 味殊勝. 《入門》
DH	燒酒
SS	自元時始有. 味極辛烈, 多飮傷人.
DH	煮酒
SS	味殊佳, 夏月宜飮. 《俗方》
DH	梨花酒
SS	色白, 味醺, 宜於春夏. 《俗方》
DH	糟 술주여미
SS	性溫, 味鹹, 無毒. 罯撲損瘀血, 浸洗凍瘡, 及付蛇蜂叮毒, 去蔬菜毒.
SS	又能藏物不敗, 柔物能軟. 《本草》
CH	豉 약젼국
SS	性寒, 味苦一云鹹, 一云甘, 無毒. 主傷寒頭痛, 寒熱, 瘴氣. 發汗, 通關節. 《本草》
SS	治中毒藥, 蠱氣, 瘧疾. 《本草》
SS	又殺六畜胎子諸毒. 《本草》
SS	去心中懊憹, 宜生用之. 《湯液》
SS	和葱白服, 發汗最速. 《本草》
SS	得䤈良. 《本草》
SS	造法. 見雜方
CH	醬 쟝
SS	性冷利, 味鹹酸, 無毒. 除熱, 止煩滿. 《本草》
SS	殺一切魚肉, 蔬菜, 蕈毒. 又殺百藥, 熱傷, 及火毒. 《本草》
SS	多以豆作. 小麥亦作醬, 不及豆. 肉醬, 魚醬, 皆呼爲醢, 不入藥用. 《本草》
SS	醬, 將也. 將和五味, 以安五藏, 故聖人不得不食也. 以豆作, 陳久者良. 《入門》
CH	醋 초
SS	性溫, 味酸, 無毒. 主消癰腫, 破血暈, 除癥塊堅積. 《本草》
SS	治産後血暈, 及諸失血過多血暈. 止心痛咽痛. 《本草》
SS	殺一切魚肉ㆍ蔬菜毒. 《本草》
SS	醋亦謂之醯, 以有苦味, 故俗呼爲苦酒. 《本草》
SS	苦酒, 米醋是也. 《得效》
SS	不可多食. 損人肌藏, 及損人骨. 《本草》
SS	入藥, 當取二三年米醋, 良, 穀氣全故也. 小麥醋不及. 《本草》
SS	醋, 措也. 能措五味以適中也. 《入門》
CH	飴糖 흑탕又云거믄엿
SS	性溫, 味甘. 主補虛乏, 益氣力, 潤五藏, 消痰止嗽. 《本草》
SS	飴糖, 又云膠飴, 是濕糖如厚蜜者. 《本草》
SS	以其色紫, 凝如琥珀色, 謂之膠飴. 色白而凝强者, 謂之餳糖, 不入藥. 《湯液》
SS	飴卽軟糖也. 建中湯用之, 入脾. 《湯液》
SS	飴屬土, 成於火, 大發濕中之熱, 多食動脾風. 《丹心》
SS	諸米皆可作, 惟以糯米作者, 入藥. 《本草》
CH	豆腐 두부
SS	性平一云冷, 味甘, 有毒. 益氣和脾胃. 《入門》
SS	豆腐有毒, 性冷而動氣, 能發腎氣ㆍ頭風ㆍ瘡疥. 《食物》
SS	多食則膨脹殺人, 喫酒則甚. 惟飮冷水卽消矣. 《俗方》
SS	中寒, 多泄, 多屁者, 忌食. 《入門》
CH	舂杵頭細糠 방핫고애무든겨
SS	性平. 主卒噎, 食不下, 亦主反胃, 不下食. 刮取含之卽差, 亦是舂擣義耳. 《本草》
CH	稷米 피
SS	性冷, 味甘, 無毒. 治熱, 益氣, 補不足. 《本草》
SS	多食發冷氣, 八穀之中最爲下. 八穀者, 黍, 稷, 稻, 粱, 禾, 麻, 菽, 麥也. 禾是粟苗, 麻是胡麻, 菽是大豆, 麥有大小穬麥, 此諸穀之限也. 《本草》
SS	稷乃穄之異名也. 稷亦穀之類, 似黍而小, 卽今之穄米. 又謂之粢, 爲五穀之長. 《入門》
SS	稷米堪爲飯, 不粘着, 其味淡, 今謂之穄米. 《本草》


BB	人部
XX	凡二十三種.
CH	亂髮 절로러딘머리털
SS	性微溫, 味苦. 主失血. 止鼻衄, 療骨疽雜瘡. 《本草》
SS	消瘀血, 通關格, 利水道, 治五淋, 大小便不通, 亦治轉胞. 《本草》
SS	不拘新剪舊落, 或自己, 或無病人髮, 或童男胎髮, 幷好. 皂角水洗淨, 入罐內, 燒存性, 爲末用. 《入門》
SS	一名血餘灰, 或曰人中血. 燒灰須要略存性, 勿令絶過. 《本草》
CH	髮髲 버혀외털
SS	性溫一云小寒, 味苦, 無毒. 主五癃, 關格不通. 利水道, 止血悶, 血暈. 《本草》
SS	髮髲, 補陰之功甚捷. 須以皂角水, 或苦參水浸洗, 曬乾, 燒灰用. 《丹心》
SS	髮髲, 是剪下, 或作髢者也. 亂髮是梳頭自落者. 故療體相似. 《本草》
CH	髭鬚 날옷
SS	燒灰, 付癰瘡, 立愈. 唐太宗剪鬚賜李世勣, 宋仁宗剪髭賜呂夷簡, 皆爲治疾. 《本草》
CH	頭垢 머리예
SS	性溫. 主淋閉不通, 主噎. 療勞復. 《本草》
SS	治蠱毒, 蕈毒, 及主百邪, 鬼魅, 馬肝毒, 幷可服之. 蜈蚣, 犬咬, 外付之. 《入門》
DH	故膩頭巾
SS	無毒. 主天行勞復渴.
SS	三年頭 , 主心痛. 卽縛髺帛也. 幷洗汁飮之. 《本草》
CH	耳塞 귀여지
SS	性溫. 主癲狂, 鬼神, 及嗜酒. 一名泥丸脂, 卽耳中脂垢也. 《本草》
CH	牙齒 딘니
SS	性平. 治瘧蠱毒氣, 及痘瘡不起脹. 火煆, 硏用. 《本草》
SS	一名生人骨, 卽落齒也. 《醫鑑》
DH	齒垽 니예브튼적
SS	性溫. 破癰腫, 出惡刺. 《本草》
CH	口中涎及唾 입에춤
SS	取平明未語者, 塗癬疥, 良. 《本草》
SS	又塗諸般腫上, 卽消. 《俗方》
CH	天靈蓋 오란골뎡바기
SS	性平, 味鹹, 無毒. 主尸疰, 鬼氣, 及久瘴, 勞瘧, 寒熱無時者. 《本草》
SS	此死人頂骨也. 以年深陳久者爲良. 《本草》
SS	採得後, 煻灰火中, 罨一伏時, 待腥氣盡, 以檀香湯洗過, 酥灸黃, 或燒黑, 硏用. 《入門》
SS	本經人部, 惟髮髲一物, 餘皆出於後世怪說, 殊非仁人之用心. 世稱孫思邈有大功於世, 以殺命治病, 尙有陰責, 況於是也. 人死, 毒氣聚頂, 服之反害, 不如代以虎頭骨, 或黃犬頭骨也. 《入門》
CH	人乳汁 졋니
SS	性平一云冷, 味甘, 無毒. 補五藏, 悅皮膚, 潤毛髮. 治瘦悴, 令人肥白, 悅澤. 《本草》
SS	首生男乳, 療目赤痛, 多淚, 解馬肝牛肉毒. 《本草》
SS	乳酪之中, 牛乳爲上, 羊次之, 馬又次之. 衆乳之功, 總不及人乳. 昔張蒼無齒, 置乳婦十餘人, 每食盡飽, 後年百餘歲, 尙爲相, 肥白如瓠, 視事精神過於少年, 生子數人, 此頤養之妙也. 《食物》
CH	婦人胞衣 식나안
SS	主血氣羸瘦, 勞傷虛損, 面䵟皮黑, 腹內諸病, 漸瘦瘁者. 《本草》
SS	卽産後胞衣也. 一名紫河車, 一名混沌皮, 亦名混元衣. 男胎首生者佳. 如無則壯盛婦人次胎亦好. 取得, 以竹器盛, 長流水浸一刻, 以取生氣, 洗淨去筋膜. 以篾籠盛之, 外以紙糊, 使不泄氣, 焙乾. 要用時, 以米醋浸一宿, 焙乾用. 《正傳》
SS	一法, 洗放木甑內, 自卯至酉, 蒸爛如糊, 取出, 於石臼內, 同諸藥搗丸用. 《回春》
SS	古方不分男女, 世傳男用女胎, 女用男胎, 俱以初胎爲勝, 似爲有理. 《正傳》
SS	一法, 洗斷血脈, 入麝香一錢, 砂鍋內熬膏用之. 《丹心》
SS	河車者, 天地之先, 陰陽之祖, 乾坤之橐籥, 鉛汞之匡廓. 胚腪將兆, 九九數足, 我則戴而生之, 故謂之河車. 《得效》
SS	此藥, 入血藥則滋陰退熱, 入氣藥則壯陽生子, 入痰藥則治痰, 入風藥則治風, 入心藥則治癲狂, 失志等證. 雖病危將絶, 一服更活一二日. 大抵男精女血搆成, 非金石草木之比. 紫者, 北方之色, 河者, 北方流水之名, 車者, 胚胎, 九九數足, 載而乘之之謂也. 《入門》
DH	胞衣變成水 안사근믈
SS	味辛, 無毒. 主諸熱毒, 小兒丹毒. 此胞衣埋地下七八年, 化爲水也. 《本草》
CH	人尿 오좀
SS	性寒一云涼, 味鹹, 無毒. 止勞渴嗽, 潤心肺, 療血悶熱狂, 撲損瘀血, 暈絶. 明目益聲, 潤肌膚, 治肺痿咳嗽. 《本草》
SS	尿者, 小便也. 降火極速. 《丹心》
SS	人尿, 須童男者爲良. 《本草》
SS	嘗見一老婦, 年逾八十, 貌似四十. 詢之, 有惡病, 人敎之服人尿, 遂服四十餘年, 老健無他病云. 《丹心》
DH	人中白 오란딜분지미얼읜적
SS	性涼. 治肺痿, 膈熱, 鼻洪, 吐血, 羸瘦, 渴疾, 及湯火灼瘡. 《本草》
SS	人中白, 是積尿白垽也. 《本草》
SS	人中白, 卽尿桶中澄底潔白者. 須置風露下, 經二三年者可用, 急則不拘. 又名秋白霜. 丹溪云, 能瀉肝火, 降陰火. 凡用, 刮在新瓦上, 火煆, 硏末用之. 《入門》
DH	秋石 오좀만히안초와고것
SS	大補煖, 悅色, 益下元. 久服, 去百疾, 强骨髓, 補精血, 開心益志. 《本草》
SS	壯陽, 補陰, 洞入骨髓, 眞還元衛生之寶也. 《入門》
SS	陽煉法, 陰煉法, 俱載雜方.
CH	婦人月水 겨지븨월경슈
SS	解毒箭, 幷女勞復.
SS	扶南國, 舊有奇術, 能令刀斫不入, 惟以月水塗刀, 便死. 此乃汚穢壞神氣也. 人合藥, 所以忌觸之. 《本草》
SS	治陰熱最佳. 《俗方》
SS	月經衣, 水漬取汁, 亦同. 《本草》
DH	紅鉛 겨지븨처엄난월슈
SS	味鹹, 有毒. 卽無病室女初行月水也. 治男女氣血衰弱, 痰火上升, 虛損, 癱瘓, 失音, 體痛, 飮食少進, 女子經閉等證.
SS	製法, 詳見雜方. 《入門》
CH	人裩襠 사의듕의믿
SS	主陰陽易病, 及胞衣不下. 《本草》
SS	卽裩之當陰處, 方圓六寸, 是也. 男病用女裩, 女病用男裩. 割取, 燒存性爲末, 水調服之. 《入門》
SS	胞衣不下, 取本婦裩, 覆井口, 立下. 《本草》
CH	人屎 사의른
SS	性寒. 主天行熱病, 大熱狂走, 及解諸毒. 《本草》
SS	宜取絶乾者, 爲末, 沸湯沃服. 又乾者, 燒存性, 水漬, 飮汁. 名曰破棺湯, 亦主傷寒大熱. 《本草》
SS	今人取乾者, 水漬, 取汁飮, 名曰野人乾. 以男人糞爲良. 《俗方》
DH	人中黃 대롱을의고자든믈
SS	性冷. 主天行熱疾, 及解中諸毒, 幷惡瘡, 菌蕈毒. 《本草》
SS	臘月, 切大竹筒, 去靑皮, 納糞缸中, 浸滲取汁, 名曰人中黃. 《本草》
SS	臘月, 切淡竹, 去靑, 留第二節, 上節發竅. 以大甘草內竹筒內, 以木塞上竅, 以留節一頭. 揷糞缸中浸一月, 取甘草, 曬乾用之, 亦名人中黃. 《入門》
SS	人中黃, 本經謂之糞淸.
CH	人爪甲 손톱발톱
SS	性平. 治難産, 催生.
SS	置目中, 去瞖障. 取姙婦爪甲爲末, 用之. 《本草》
CH	新生小兒臍 난아복니
SS	主瘧. 取斷者燒灰, 飮下.
SS	臍中屎, 主惡瘡, 蝕瘜肉, 候初生, 取胎中屎也. 《本草》


BB	禽部
XX	凡一百七種.
CH	丹雄雞肉 블근수
SS	性微溫一云微寒, 味甘, 無毒. 主女人崩中漏下, 赤白沃. 補虛, 溫中, 通神, 殺毒, 辟不祥. 《本草》
SS	易云, 巽爲雞, 爲風. 雞鳴於五更者, 日將至巽位, 感動其氣而鳴也. 故風人不可食. 《本草》
SS	雞屬土而有金與木火, 性補, 故助濕中之火. 病邪得之, 爲有助而病劇, 非雞而已, 與夫魚肉之類, 皆能助病者也. 《丹心》
DH	頭
SS	主殺鬼. 東門上者, 尤良. 《本草》
DH	朱雄雞冠血
SS	主自縊死, 及百蟲入耳. 又療白癜, 癧瘍風. 《本草》
DH	糞
SS	治白虎歷節風. 幷付風痛. 《本草》
CH	白雄雞肉 흰수
SS	性微溫一云寒, 味酸. 療狂邪, 安五藏, 止消渴, 利小便, 去丹毒. 《本草》
SS	白毛, 烏骨者, 佳. 《入門》
SS	雞色白而眼黑者, 乃眞白烏雞也. 《瑣》
DH	白雞距及腦
SS	主産難. 《本草》
CH	烏雄雞肉 거믄수
SS	性微溫, 無毒. 主心痛, 肚痛. 除心腹惡氣, 及風濕攣痺. 補虛羸, 安胎. 治折傷, 幷癰疽. 生罨竹木刺不出. 《本草》
SS	凡禽鳥眼黑者, 骨必黑, 乃眞烏雞也. 《本草》
DH	膽
SS	性微寒. 主目不明, 幷肌瘡. 《本草》
DH	心
SS	主五邪. 《本草》
DH	血
SS	性平. 主中惡, 及踒折骨痛. 《本草》
DH	肪
SS	性寒. 主耳聾. 《本草》
SS	肪, 厚脂也. 《入門》
DH	腸
SS	主遺尿, 小便數, 不禁. 《本草》
DH	肝及左翅毛
SS	主起陰. 《本草》
DH	冠血
SS	主乳難. 《本草》
DH	頭
SS	主殺鬼. 《本草》
DH	肶胵裏黃皮 멀더건소개누른겁질
SS	性微寒一云平, 無毒. 止泄精, 遺尿, 幷尿血, 崩中, 帶下, 腸風, 瀉痢. 《本草》
SS	此卽肫內黃皮也. 諸雞肶胵幷止遺精. 宜燒存性用. 《入門》
DH	屎白
SS	性微寒. 主消渴. 破石淋, 消鼓脹, 止遺尿, 滅瘢痕. 《本草》
CH	烏雌雞肉 거믄암
SS	性溫, 味甘一云酸, 無毒. 主風寒濕痺. 療反胃, 安胎, 補産後虛羸. 治癰疽, 排膿, 補新血, 除邪辟惡氣. 《本草》
SS	骨毛俱黑者爲上. 《入門》
DH	血
SS	性平, 無毒. 主中惡腹痛, 及踒折骨痛, 乳難. 《本草》
DH	膽
SS	治疣目, 耳瘑瘡. 《本草》
DH	腸
SS	治遺尿, 幷小便多. 《本草》
DH	翼
SS	治小兒夜啼. 《本草》
DH	翮羽
SS	主下血閉. 《本草》
DH	窠中草
SS	治頭瘡, 白禿. 《本草》
DH	糞
SS	主中風失音, 止消渴, 破石淋, 利小便, 滅瘢痕. 《本草》
CH	黃雌雞肉 누른암
SS	性平一云溫, 味甘一云酸, 無毒. 主消渴, 小便數, 腸澼泄痢. 補益五藏, 添髓補精, 助陽氣, 煖小腸. 《本草》
SS	色黃, 又脚黃色者佳. 《入門》
DH	肋骨
SS	主小兒羸瘦, 食不生肌. 《本草》
CH	雞子 의알
SS	性平, 味甘. 主除熱火瘡, 癎痙, 鎭心. 安五藏, 安胎, 開咽喉, 治姙婦天行熱疾. 《本草》
SS	生絞入藥, 豁開淡煮, 大能却痰, 潤聲喉. 《入門》
SS	凡雞卵, 以黃雌産者爲良. 烏雞子尤善. 《本草》
DH	卵白 의알흰의
SS	性微寒, 味甘, 無毒. 療目熱赤痛, 療疸, 解熱煩, 除心下伏熱, 治産難, 胞衣不出, 止咳逆. 《本草》
DH	卵黃 의알누른의
SS	治久瘧, 及漆瘡. 主痢. 《本草》
SS	陰不足補之以血. 用雞子黃. 《湯液》
DH	卵中白皮
SS	主久咳結氣. 得麻黃, 紫菀, 和服立已. 一名鳳凰衣. 《本草》
DH	卵殼
SS	硏摩目中障瞖, 又主傷寒勞復. 《本草》
SS	雞肉雖有小毒, 而補虛羸最要, 故食治方中, 多用之. 然有風人, 及患骨熱人, 不宜食. 大抵丹者入心, 白者入肺, 黑者入腎, 黃者入脾, 總皆歸於肝也. 《入門》
SS	雞屬巽, 佐肝火. 《丹心》
CH	白鵝肉 흰거유
SS	性涼, 無毒. 解五藏熱, 止渴. 主射工毒. 有蒼白二種, 主射工當以蒼者爲良, 主熱渴當以白者爲良. 《本草》
DH	膏
SS	性微寒. 主耳卒聾.
SS	脂潤皮膚, 主手足皸裂. 可合面脂用. 《本草》
DH	毛
SS	主射工水毒, 又主噎. 《本草》
DH	尾罌
SS	治聤耳, 及聾. 《本草》
DH	卵
SS	性溫. 補五藏, 補中益氣. 《本草》
CH	鶩肪 집올기름
SS	肪, 厚脂也. 性大寒. 主水腫, 及風虛寒熱. 《本草》
DH	血
SS	主解諸毒. 《本草》
DH	頭
SS	主水腫, 通利小便. 綠頭者佳. 《本草》
DH	卵
SS	性寒. 治心腹熱. 鹽淹食之宜人. 《本草》
DH	白鴨肉
SS	性冷, 味甘, 微毒一云無毒. 補虛, 除熱, 和藏府, 利水道. 《本草》
DH	白鴨屎
SS	名通. 殺石藥毒, 散蓄熱, 治熱毒痢. 《本草》
DH	黑鴨肉
SS	滑中, 發冷痢, 不可多食. 《本草》
SS	鴨有家, 有野, 此說專是家鴨爾.
SS	鳧, 鶩, 皆鴨也. 一云, 野鴨爲鳧, 家鴨爲鶩. 《本草》
SS	凡鴨白毛, 黃雌鴨最補. 綠頭, 靑頭鴨佳. 黑鴨, 滑中, 發冷疾. 凡鴨, 老者佳, 嫩者有毒. 《入門》
CH	野鴨肉 뫼올히
SS	性涼, 無毒. 補中益氣, 和胃氣. 治熱毒風, 及惡瘡癤, 殺腹藏一切蟲. 九月後, 立春前採者, 大補益, 全勝家鴨. 其小小者名刀鴨, 味最重, 食之補虛. 《本草》
CH	雁肪 기러기기롬
SS	性平一云涼, 味甘, 無毒. 主風痺攣急, 偏枯, 氣不通. 長毛髮鬚眉, 壯筋骨. 《本草》
SS	肉食之治諸風. 《本草》
SS	雁肪自不多, 食其肉應亦好. 雖云採無時, 以冬月爲好. 《本草》
CH	雀肉 새
SS	性煖一云大溫, 無毒. 續五藏不足氣, 壯陽益氣, 煖腰膝, 益精髓, 縮小便, 起陽道. 食之令人有子, 冬月者良. 《本草》
SS	十月後, 正月前食之, 益人. 盖取陰陽靜定, 未決泄之義. 《本草》
DH	腦
SS	性平. 主耳聾. 塗凍瘡. 《本草》
DH	頭血
SS	主雀盲. 《本草》
DH	卵
SS	性溫, 味酸, 無毒. 主男子陰痿不起. 强之令熱, 多精有子.
SS	取第一次卵, 尤良. 《本草》
DH	雄雀屎
SS	性溫. 療目痛, 決癰癤. 主痃癖, 疝瘕, 氣塊, 伏梁. 《本草》
SS	一名白丁香. 兩頭尖者, 是雄屎也.
SS	臘月收雀屎, 俗呼爲靑丹, 入藥用.
SS	凡使細硏, 甘草湯浸一宿, 焙乾用之. 《入門》
CH	燕屎 명마긔
SS	性平, 味辛, 有毒. 療瘧. 主蠱毒, 鬼疰. 破五癃, 利小便. 《本草》
SS	燕有兩種, 有胡, 有越. 紫胸輕小者是越燕져비, 不入藥用. 胸斑黑, 聲大者, 是胡燕명마기, 入藥. 《本草》
SS	燕肉不可食. 入水爲蛟龍所呑. 亦不宜殺之. 《本草》
DH	胡燕卵
SS	主水浮腫. 《本草》
DH	胡燕肉
SS	出痔蟲. 《本草》
DH	越燕屎
SS	亦療痔, 殺蟲, 去目瞖. 《本草》
CH	伏翼 쥐
SS	性平一云微熱, 味鹹, 無毒一云有毒. 主目暝, 痒痛. 明目, 夜視有光. 療五淋, 利水道. 一名蝙蝠. 《本草》
SS	伏翼, 以其晝伏有翼爾. 《本草》
SS	在山谷及人家屋間, 立夏後採, 暴乾. 《本草》
SS	此物善服氣, 故能壽. 《本草》
SS	先拭去毛, 及腸, 肚, 嘴, 脚, 灸乾用之. 《入門》
DH	糞
SS	名夜明砂. 能明目, 治內外障. 又炒服, 治瘰癧. 《入門》
DH	天鼠 셕죵유나굴에이쥐
SS	一名仙鼠, 卽伏翼也. 在乳石洞中, 食其精汁, 色白, 大如鳩鵲, 壽皆千歲. 此仙經所謂肉芝也. 食之, 令人肥健長年. 今蝙蝠多生古屋中, 其色白而大者盖稀有, 料其出乳石洞中者如此爾. 《本草》
SS	在洞中皆倒懸, 盖其腦重故也. 《本草》
CH	鷹屎白 매
SS	性平一云微寒, 有小毒. 主滅瘢痕. 合殭蠶, 衣魚之類爲膏塗之. 《本草》
SS	主惡酒. 《本草》
SS	󰜇鸇亦相似而小. 盖是其類. 《本草》
DH	眼睛
SS	和乳汁, 硏點眼中三日, 見碧霄中物. 《本草》
DH	頭
SS	治五痔. 《本草》
DH	嘴及爪
SS	主五痔及狐魅. 《本草》
DH	肉
SS	主邪魅, 野狐魅. 《本草》
CH	雉肉 의고기
SS	性微寒一云平, 一云溫, 味酸, 無毒一云微毒. 主補中益氣, 止泄痢, 除瘻瘡. 《本草》
SS	雉雖食品之貴, 然有小毒. 不宜常食. 九月至十二月, 食之稍有補. 他月則發五痔, 瘡疥. 《本草》
SS	漢避呂太后諱, 號爲野雞. 《本草》
SS	伊洛, 一種尾長而小者, 爲山雞, 江南一種, 白而背有細黑文, 名曰白鵬, 亦其類也. 《本草》
CH	鴟頭 쇼로긔머리
SS	性平, 味鹹, 無毒. 主頭風眩顚倒, 癎疾. 《本草》
SS	一名鳶. 用之當微灸, 宜用雄者. 《本草》
SS	雕, 鶚幷相似而大. 《本草》
CH	烏鴉 가마괴
SS	性平, 無毒. 治咳嗽, 骨蒸勞瘦. 又療急風, 幷小兒癎, 及鬼魅. 《本草》
SS	泥裹, 燒存性爲末, 飮調下. 《本草》
DH	目睛
SS	注目中, 通治目病. 《本草》
DH	翅羽
SS	破瘀血, 燒灰用. 《本草》
CH	慈鴉 가마괴
SS	性平, 味酸鹹, 無毒. 療骨蒸勞瘦, 止咳嗽. 《本草》
SS	似烏而小, 多羣飛, 作鴉鴉聲者, 是, 今謂之寒鴉. 大鴉不中食, 此鴉不作膻臭, 五味灸食, 良. 《本草》
DH	目睛汁
SS	注眼中, 則夜見神鬼. 《本草》
CH	雄鵲肉 수가고기
SS	性寒一云涼, 味甘, 無毒. 主渴疾. 消結熱, 下石淋, 治風, 大小腸澁. 宜用雄者. 《本草》
SS	鳥之雌雄難別. 舊云, 其翼左覆右, 是雄, 右覆左, 是雌. 又燒作灰, 以石投中, 散解者, 是雄也. 今云, 投石, 恐止是鵲, 餘鳥未必爾. 《本草》
SS	又燒作灰, 納水中沈者, 是雄, 浮者, 是雌. 《本草》
SS	凡禽獸大者, 是雌, 小者, 是雄. 《本草》
DH	巢
SS	多年者, 療癲狂, 鬼魅, 及蠱毒. 取燒之, 仍呼祟物名號. 《本草》
CH	練鵲 댓가치
SS	性溫平, 味甘, 無毒. 益氣, 治風疾. 似鸜鵒而小, 黑褐色. 《本草》
CH	斑鷦 묏비둘기부희니
SS	性平, 味甘, 無毒. 主明目, 益氣, 助陰陽. 《本草》
SS	斑鷦, 卽斑鳩也. 有有斑者, 有無斑者, 有灰色者. 春分則化爲黃褐候, 秋分則化爲斑鷦. 久病虛損, 食之補氣. 《本草》
CH	白鴿 흰집비둘기
SS	性平一作煖, 味鹹, 無毒. 主解諸藥毒, 及人馬久患疥, 食之, 立愈. 《本草》
SS	鴿, 鳩類也. 翔集屋間. 《本草》
DH	糞
SS	主頭極痒不痛, 生瘡. 醋調, 煮成膏, 付之. 《本草》
CH	鵓鴿 흰묏비둘기
SS	性煖, 無毒. 治惡瘡疥, 幷風瘙. 解一切藥毒, 療白癜, 癧瘍風. 亦療驢馬疥瘡. 《本草》
DH	糞
SS	名左蟠龍. 治破傷風. 卽野鴿糞也. 《正傳》
CH	鶉肉 뫼라기
SS	性平, 味甘, 無毒. 補五藏, 實筋骨, 消結熱, 及療小兒疳, 痢下五色. 灸食之, 良. 《本草》
SS	蛙變爲鶉. 《列子》
SS	田鼠化爲鴽, 鴽卽鶉也. 《禮記》
CH	鸂鶒 비올히
SS	性平, 味甘, 無毒. 治驚邪, 可食之. 《本草》
SS	有五色, 尾有毛如船柂, 小於鴨. 《本草》
CH	鴛鴦 증경이
SS	性平, 味鹹, 有小毒. 主諸瘻, 疥癬. 酒浸, 灸食. 《本草》
SS	夫婦不和, 作羹臛, 私與食之, 卽相令愛也. 《本草》
CH	鸀鳿
SS	主溪毒, 砂風, 水弩, 射工等病. 取毛燒灰服. 亦可籠以近人.
SS	形似鴨而大, 眼赤, 嘴斑. 好生山溪中. 《本草》
CH	鷸肉 도요
SS	性煖. 補虛
SS	如鶉, 嘴長, 色蒼. 在泥塗間, 作鷸鷸聲. 《本草》
CH	啄木鳥 뎌고리
SS	性平, 無毒. 主痔瘻, 及牙齒疳䘌, 蚛牙. 《本草》
SS	此鳥有褐, 有斑. 褐者雌, 斑者雄. 穿木食蠹, 一名鴷. 淮南子曰, 斲木愈齲. 卽此也. 《本草》
SS	又有山啄木댓뎌구리, 大如鵲, 色靑黑, 頭上有紅毛. 《本草》
SS	俱以端午日得者爲佳. 《入門》
CH	白鶴 두루미
SS	性平, 味鹹, 無毒. 肉益氣力.
SS	血補勞乏, 去風補肺.
SS	今鶴有玄, 有黃, 有白, 有蒼. 取其白者爲良. 《本草》
SS	一名鶿䳓. 《飮膳》
CH	天鵝肉 곤이
SS	性平, 味甘, 無毒. 醃食佳. 絨毛療刀杖瘡, 立愈. 《入門》
CH	鸛骨 한새
SS	性大寒, 味甘, 無毒. 脚骨及嘴主喉痺, 飛尸, 鬼蠱, 諸疰毒, 及蛇虺咬, 及小兒閃癖, 大腹. 幷煮汁服. 亦燒灰, 酒飮下. 《本草》
SS	有小毒. 殺樹木, 禿人毛髮. 《本草》
SS	鸛頭無丹, 項無烏帶, 身如鶴者, 是也. 兼不善唳. 《本草》
CH	盧鶿屎 가마우듸
SS	性冷, 有毒一云微毒. 去面黑䵟, 黶痣, 酒齄皰, 及面瘢疵, 與湯火瘡痕, 又主丁瘡. 《本草》
SS	一名蜀水花. 多在水邊石上, 紫色如花. 刮取, 猪脂調付. 《本草》
SS	小兒疳蛔. 取屎末, 灸猪肝蘸食之, 奇效. 《本草》
DH	頭
SS	性微寒. 主鯁及噎. 《本草》
CH	魚狗 쇠새
SS	性平, 味鹹, 無毒. 主鯁, 及魚骨入肉不出, 痛甚者. 今之翠鳥也.
SS	小鳥, 靑似翠, 水上取魚食, 故名爲魚狗. 《本草》
CH	鴝鵒
SS	性平, 味甘, 無毒. 主五痔. 止血. 又主吃. 《本草》
SS	鴝鵒, 慧鳥也. 端午日取子, 去舌端, 能效人言. 《入門》
SS	似鵙而有幘者是. 《本草》
CH	博勞
SS	性平, 無毒. 毛主小兒繼病. 《本草》
SS	一名伯勞, 一名鵙. 《本草》
CH	鵜鴣嘴 사새부리
SS	性平, 味鹹, 無毒. 主赤白久痢成疳. 《本草》
SS	大如蒼鵝, 頤下有皮袋, 容二升物. 一名逃河, 生海島中. 《本草》
SS	腹下有脂, 煮作油, 塗瘻蝕惡瘡久不差, 神效. 《俗方》
CH	巧婦鳥 볍새
SS	主婦人巧, 可呑其卵, 或取其窠, 燒熏女手, 令巧. 形小於雀, 在林藪間爲窠, 如小囊袋, 亦名桃雀. 《本草》
CH	蒿雀 쵹새
SS	性溫, 味甘, 無毒. 食之益陽道. 似雀靑黑, 在蒿間. 食之美於諸雀. 《本草》
CH	鶡雞
SS	味甘, 無毒. 食肉, 令人勇健.
SS	鶡雞氣猛, 其鬪無負, 期於必死. 今人以此爲冠, 像此也. 《本草》
CH	百舌鳥 괴리
SS	主心胃痛. 灸食之. 亦主小兒久不語. 卽今之鸎也. 《本草》
CH	黃褐侯 호도애
SS	性平, 味甘, 無毒. 主蟻瘻惡瘡. 灸食極美. 形如鳩, 作綠褐色. 《本草》
CH	布穀 벅국새
SS	令夫妻相愛. 五月五日, 取脚腦骨收帶之. 《本草》
CH	杜鵑 졉동새
SS	一名子規. 初鳴先聞者, 主離別, 學其聲, 令人吐血. 《本草》
CH	鴞目 옫바눈
SS	無毒. 呑之令人夜見物.
SS	肉主鼠瘻. 古人重其灸, 固當肥美.
SS	一名梟, 一名鵩, 惡聲鳥也.
SS	此鳥, 盛午不見物, 夜則飛行, 入人家捕鼠. 《本草》
SS	又有鵂鶹, 亦是其類. 似鴟, 有角, 兩目如猫兒, 夜飛晝伏, 畜之辟鬼邪. 《本草》
CH	鷿鷈膏
SS	主耳聾. 又塗刀劒, 令不鏽. 水鳥也. 常在水中, 人至卽沈, 擊之便起. 《本草》
CH	鷺鷥肉 해아로비
SS	性平, 味鹹, 無毒. 主虛羸, 益脾補氣. 灸食之. 《入門》
CH	白鷗肉 며기
SS	味甘, 無毒. 主燥渴, 狂邪. 五味淹, 灸食之. 《入門》
CH	竊脂 고지새
SS	灸食甚美. 能補氣. 《俗方》
CH	鶬鶊 아리새
SS	補氣. 灸食甚美. 《俗方》
CH	鷓鴣
SS	性溫, 味甘, 無毒. 主蠱氣, 瘴疾. 形似母雞, 其鳴若云, 鉤輈格磔者, 是也. 不爲此鳴者, 非也. 《本草》
SS	生嶺南.


BB	獸部
XX	凡二白三十六種.
CH	唐 龍骨 뇽의
SS	性平一云微寒, 味甘, 無毒一云有小毒. 養精神, 定魂魄, 安五藏, 逐邪氣, 安心神, 止瀉痢, 療夢泄, 治一切失血, 收汗縮尿. 《本草》
SS	凡入藥, 五色具者良, 黃白色者次, 黑色者下. 《本草》
SS	作白地錦文, 舐之着舌者良. 《本草》
SS	龍骨, 澁劑也. 澁可去脫而固氣. 《湯液》
SS	火煆細硏, 或酒煮焙乾用. 採無時. 《本草》
DH	齒
SS	性平一云大寒, 味澁. 鎭心, 安魂魄. 療癲癎, 驚狂, 鬼魅. 《本草》
SS	鎭驚安魂, 治魂飛揚者, 宜用龍齒. 《本草》
DH	紫梢花
SS	性溫, 味甘. 主陽衰陰痿. 《入門》
SS	龍於水邊遺瀝, 値流楂則粘着, 狀如蒲槌, 色微靑黃, 復似灰色. 號紫梢花. 《本草》
CH	麝香 국놀의
SS	性溫, 味辛苦, 無毒. 主辟惡氣, 鎭心安神. 療溫瘧, 蠱毒, 癎痓, 中惡, 心腹痛, 去目中膚瞖, 能蝕一切癰瘡膿. 治婦人産難, 墮胎, 小兒驚癎, 客忤. 《本草》
SS	除百邪鬼魅, 殺三蟲. 《本草》
SS	麝香, 入脾, 治肉. 《綱目》
SS	麝雖溫, 然性屬陰, 能化陽, 通腠理. 《直指》 《小兒》
SS	麝香通關透竅, 上達肌膚, 內入骨髓, 與龍腦相同, 而香竄過之. 《入門》
SS	麝能引藥透達. 《直指》
SS	春分取之, 生者益良. 其香正在麝陰莖前皮內, 別有膜裹之. 《本草》
SS	麝有三種. 第一生香. 麝子夏食蛇蟲多, 至寒則香滿, 入春急痛, 自以爪剔出之, 落處遠近草木皆焦黃. 此極難得. 今人帶眞香過園中, 苽果皆不實, 此其驗也. 其次臍香, 乃捕得殺取者. 其次心結香, 乃被逐狂走, 而自斃者. 《本草》
SS	麝香多僞, 破看, 一片毛共在裹中者爲勝. 且燒當門子沸良久者, 卽好. 破看, 麝內有顆子者, 卽當門子也. 《本草》
SS	凡用麝香, 幷以子日開之, 不用苦細硏, 只篩用. 《本草》
SS	麝一名四味臭. 《綱目》
DH	麝肉
SS	麝形似獐, 其肉食之, 似獐肉而腥氣. 麝啖蛇, 故能療蛇毒, 臍中有香, 除百病. 《本草》
DH	水麝
SS	臍中惟水, 瀝一滴於斗水中, 用瀝衣, 直至敗, 其香不歇. 每取, 以鍼刺之, 捻雄黃則合, 香氣倍於肉麝. 《本草》
SS	本國麝香, 出於咸鏡, 平安兩地者爲好. 然不及於㺚子地方出者. 《俗方》
CH	牛黃 소개난우황
SS	性平一云涼, 味苦一云甘, 有小毒一云無毒. 安魂定魄, 除邪逐鬼. 主狂癲驚悸, 及中惡, 療小兒百病. 《本草》
SS	於牛得之, 陰乾百日, 使時燥, 無令見日月光. 《本草》
SS	牛黃入肝治筋. 《綱目》
SS	牛有黃者, 皮毛光澤, 眼如血色, 時腹鳴吼, 又好照水. 人以盆水承之, 伺其吐出, 乃喝迫, 卽墮落水中, 一箇如雞子黃大, 重疊可揭析, 輕虛而芬香者佳. 《本草》
SS	此物多僞. 試法, 揩摩爪甲上, 以透甲黃者爲眞. 《本草》
SS	喝迫得者, 名生黃, 最難得. 今皆出屠肆, 於牛肝膽中得之. 《本草》
DH	牛肉
SS	性平一云溫, 味甘, 無毒一云微毒. 養脾胃, 止吐泄. 治消渴, 消水腫, 令人强筋骨, 補益腰脚. 《本草》
SS	食品黃牛爲佳, 用乳及屎, 尿去病者, 黑牛强於黃牛. 《本草》
SS	自死肉不可食. 必生疔瘡. 《俗方》
DH	牛角䚡 고긔양
SS	性澁, 味苦甘, 無毒. 止血崩, 赤白帶下, 療腸風瀉血, 及血痢.
SS	糞土中爛白者, 燒存性用. 《本草》
DH	頭蹄
SS	下熱風. 《本草》
DH	腦
SS	主消渴, 風眩. 《本草》
DH	齒
SS	主小兒驚癎. 《本草》
DH	耳中垢
SS	主蛇傷, 及惡蛓傷. 《本草》
DH	牛五藏
SS	主人五藏.
SS	肝主明目治痢.
SS	心主虛忘.
SS	脾治痔.
SS	肺治嗽.
SS	腎補腎. 《本草》
DH	肚 양
SS	卽胃也. 俗名䑋. 補五藏, 益脾胃, 止消渴. 《本草》
DH	百葉 쳔엽
SS	主熱氣, 水氣. 解酒勞, 幷痢. 《本草》
DH	膽
SS	性大寒, 味苦, 無毒. 明目, 止消渴. 《本草》
DH	鼻
SS	止消渴, 下乳汁. 《本草》
DH	口中涎
SS	主反胃嘔吐. 治噎.
SS	老牛涎沫, 主噎. 《本草》
DH	口中齝草
SS	主噎. 《本草》
SS	齝丑之切.
DH	骨
SS	性溫, 無毒. 主一切失血諸疾. 燒存性用. 《本草》
DH	特牛莖
SS	主婦人漏下赤白, 無子. 卽牛陰莖也. 《本草》
DH	尿
SS	性寒, 味苦辛, 無毒. 主消渴, 黃疸, 水腫, 腹脹, 脚滿, 小便不通.
SS	烏牛尿佳. 《本草》
DH	糞
SS	主水腫及霍亂. 塗門戶, 辟惡氣, 燒之, 亦辟惡.
SS	糞灰, 主灸瘡久不差. 《本草》
SS	新生犢子臍中屎, 主人九竅出血. 燒灰服. 《本草》
CH	熊脂 곰의기름
SS	性微寒一云涼, 味甘一云甘滑, 無毒. 治風補虛, 强心, 殺勞蟲. 《本草》
SS	去面上䵟䵳及瘡, 頭瘍, 白禿. 《本草》
SS	熊脂謂之熊白. 寒月則有, 夏月則無. 十一月取之, 須其背上者. 《本草》
SS	熊惡鹽, 食之則死. 《本草》
DH	肉
SS	性平, 味甘, 無毒. 主風痺, 筋骨不仁.
SS	有痼疾者一云積聚寒熱, 不可食熊肉. 終身不除愈. 《本草》
DH	膽
SS	性寒, 味苦, 無毒. 主熱病, 黃疸, 久痢, 疳䘌, 心痛, 疰忤, 及小兒五疳. 殺蟲. 治惡瘡. 《本草》
SS	點眼, 去瞖, 開盲. 《入門》
SS	取之陰乾, 然亦多僞. 欲試之, 取粟顆許, 投溫水中, 一道若線, 不散者爲眞. 《本草》
DH	腦
SS	腦髓, 去頭上白禿, 風屑, 幷髮落. 作油摩之.
SS	又療諸聾. 《本草》
DH	骨
SS	主歷節風, 及小兒客忤. 幷煮湯浴. 《本草》
DH	血
SS	療小兒客忤. 《本草》
DH	掌
SS	食之可禦風寒. 此是八珍之數.
SS	足踏, 爲食珍之貴, 古人最重之. 然胹之難熟.
SS	熊掌, 得酒, 醋, 水三件煮熟, 卽嗔大如皮毬. 《本草》
SS	此物能引氣不食, 自舐其掌, 故美在其掌. 《入門》
SS	熊壽五百歲, 能化爲狐狸. 《入門》
CH	唐 象牙
SS	性平一云寒, 無毒. 主諸鐵及竹木刺入肉不出.
SS	笏及梳, 作屑用之. 《本草》
CH	白膠 녹각교
SS	性平溫, 味甘, 無毒. 主男子腎藏氣衰虛損, 腰痛羸瘦. 婦人服之, 令有子, 能安胎. 治赤白漏下, 及吐血, 下血. 《本草》
SS	一名鹿角膠, 一名黃明膠. 煮鹿角作之.
SS	煮法, 詳見雜方. 《本草》
DH	鹿角霜
SS	性溫, 味鹹, 無毒. 治勞傷羸瘦. 補腎益氣, 固精壯陽, 强骨髓, 止夢泄. 《入門》
CH	阿膠 갓플
SS	性平微溫, 味甘一云甘辛, 無毒. 主虛勞羸瘦, 腰腹痛, 四肢痠疼. 療風補虛, 養肝氣. 止泄痢, 咳嗽, 女子下血. 安胎. 《本草》
SS	煮牛皮作之. 驢皮膠, 主風爲最. 出東阿, 故名阿膠. 《本草》
SS	阿縣城北井水作者爲眞. 阿水是濟水, 性淸趨下, 故治濁痰逆上. 入手太陰, 足少陰, 厥陰, 久嗽, 久痢幷宜. 《入門》
SS	眞膠極難得, 寧用黃明牛皮膠. 蚌粉炒用. 《入門》
CH	牛乳 졋
SS	性微寒一云冷, 味甘, 無毒. 補虛羸, 止煩渴, 潤皮膚, 養心肺, 解熱毒. 《本草》
SS	凡服乳, 必煮一二沸, 停冷啜之. 生飮令人痢, 熱食卽壅. 又不欲頓服, 欲得漸消. 《本草》
SS	乳及尿屎去病, 黑牛勝黃牛. 《本草》
SS	凡乳酪, 與酸物相反. 《本草》
DH	羊乳
SS	性溫, 味甘, 無毒. 潤心肺, 止消渴. 《本草》
DH	馬乳
SS	性冷, 味甘, 無毒. 止渴.
SS	驢乳性同冷利. 《本草》
DH	酪 타락
SS	性寒一云冷, 味甘酸, 無毒. 止煩渴, 熱悶, 心膈熱痛. 《本草》
SS	療身面上熱瘡, 肌瘡. 《本草》
DH	酥 소유
SS	性微寒一云涼, 味甘, 無毒. 益心肺, 止渴嗽, 潤毛髮. 除肺痿, 心熱, 幷吐血. 補五藏, 利腸胃. 《本草》
SS	酥搯酪作之, 其性猶異. 《本草》
SS	酥, 酪, 醍醐, 乳腐, 乃牛乳, 羊乳, 馬乳, 或各或合爲之. 四種中, 牛乳爲上, 羊乳次之, 馬乳又次之. 《入門》
DH	醍醐
SS	性平, 味甘, 無毒. 治一切肺病, 咳嗽膿血, 皮膚瘙痒. 通潤骨髓, 明目補虛, 功優於酥. 《本草》
SS	乳成酪, 酪成酥, 酥成醍醐. 《本草》
SS	醍醐生酥中, 酥之精液也. 好酥一石, 有三, 四升醍醐. 熟抨, 貯器中, 待凝, 穿中至底, 便津出得之. 性滑, 以物盛之皆透, 惟雞子殼及葫蘆盛之不出. 《本草》
SS	在酥中, 盛冬不凝, 盛夏不融者, 是也. 《本草》
SS	作酪時, 上一重凝者爲酪面, 酪面上其色如油者爲醍醐, 熬之卽出, 不可多得. 極甘美, 惟潤養瘡痂最相宜. 《本草》
CH	海獺 바닷반달피
SS	味鹹, 無毒. 主人食魚中毒, 魚骨傷人, 及喉鯁不下者.
SS	似獺, 大如犬, 毛着水不濡, 生海中. 《本草》
CH	白馬莖 흰음
SS	性平, 味鹹甘, 無毒. 主男子陰痿不起, 令堅長. 强志益精, 肥健生子. 《本草》
SS	要馬無病肥嫩, 身如銀, 春收者最妙. 陰乾百日用. 《本草》
SS	銅刀劈作七片, 以羊血拌, 蒸半日, 曬乾, 剉用. 《本草》
SS	入藥用白者爲勝, 得金之正色也. 《入門》
DH	肉
SS	性冷, 味辛苦, 有小毒一云大毒. 長筋骨, 强腰脊, 令人壯健. 《本草》
SS	着水浸洗三五遍, 去血盡, 煮得爛熟, 方可食. 《本草》
SS	食馬肉中毒心悶, 飮美酒卽解. 一云, 飮淸酒卽解, 濁酒卽加. 《本草》
SS	自死肉不可食. 生疔瘡. 《本草》
DH	心
SS	主喜忘. 《本草》
DH	肺
SS	主寒熱. 《本草》
DH	肝
SS	有毒, 食之殺人. 《本草》
DH	赤馬皮
SS	臨産鋪之, 令産母坐上, 催生. 《本草》
DH	白馬脂
SS	主白禿瘡. 《本草》
DH	鬐頭膏
SS	主生髮. 《本草》
DH	頭骨
SS	性微寒. 療頭耳瘡. 枕之令人不睡. 《本草》
DH	脛骨
SS	性寒, 味甘. 補陰瀉火, 可代芩連用. 《入門》
DH	齒
SS	療丁腫. 主小兒驚癎. 《本草》
DH	眼
SS	主驚癎, 瘧疾, 及小兒鬾病. 《本草》
DH	蹄
SS	性熱, 味甘, 無毒. 辟溫瘧.
SS	白馬蹄, 療婦人白崩. 赤馬蹄, 療婦人赤崩. 《本草》
DH	懸蹄
SS	性平. 主驚癎, 乳難. 辟惡氣, 鬼毒, 蠱疰不祥, 療齲齒, 止衄.
SS	俗名馬夜眼. 《本草》
DH	鬐毛
SS	主女子崩中, 赤白. 《本草》
DH	鬃毛
SS	止血, 幷付惡瘡. 《本草》
DH	尿
SS	性微寒, 味辛. 主消渴. 破積聚癥堅. 銅器承飮之. 又主鱉瘕.
SS	洗頭瘡, 白禿. 《本草》
DH	屎
SS	性微溫. 主崩漏, 吐下血, 衄血, 金瘡, 止血. 又主陰陽易. 一名馬通.
SS	屎及尿, 以白馬爲良. 《本草》
SS	煎湯服, 治暑病最佳. 《俗方》
CH	鹿茸 사내민
SS	性溫, 味甘酸一云苦辛, 無毒. 療虛勞羸瘦, 四肢腰脊痠疼. 補男子腎虛冷, 脚膝無力, 夜夢鬼交泄精, 女人崩中漏血, 及赤白帶下, 能安胎. 《本草》
SS	五月, 角初生時取其茸, 火乾. 以形如小茄子者爲上. 或云, 茄子茸太嫩, 血氣未具, 不若分岐如馬鞍形者有力. 《本草》
SS	塗酥, 火燎去毛, 微灸入藥. 《本草》
SS	不可以鼻嗅. 其茸中有小蟲, 入鼻害人. 《本草》
DH	角
SS	性溫, 味鹹, 無毒. 主癰疽瘡腫. 除惡血, 除中惡, 心腹疰痛. 又治折傷, 腰脊痛. 《本草》
SS	鹿壽千歲, 五百歲毛變白. 年歲久者, 其角堅好, 入藥彌佳. 《本草》
SS	冬至一陽生, 麋角解, 夏至一陰生, 鹿角解. 各逐陰陽分, 如此解落, 今人用一般, 殆疏矣. 凡麋鹿自生, 至堅完, 無兩月之久, 大者二十餘斤, 其堅如石, 計一晝夜須生數兩, 凡骨之類成長, 無速於此. 雖草木至易生, 亦無能及, 豈可與凡骨血爲比哉. 《本草》
SS	入藥不用自落者. 《本草》
SS	或醋煮, 剉碎, 或灸黃色, 或燒灰爲末用. 《入門》
DH	骨
SS	性微熱一云溫, 味甘, 無毒. 主虛勞. 可爲酒. 治風補虛, 又安胎下氣, 殺鬼精物. 《本草》
DH	髓
SS	性溫, 味甘, 無毒. 治男女傷中絶脈, 筋骨弱, 四肢不收, 壯陽令有子. 和酒服.
SS	鹿髓可作酒. 《本草》
DH	血
SS	補虛, 止腰痛. 治肺痿吐血, 及崩漏帶下.
SS	有人因獵失道飢渴, 獲一鹿, 刺血飮之, 飢渴頓除, 遂覺氣血充盛異常. 人有效此, 刺鹿頭角間血, 和酒飮之, 更佳. 《本草》
DH	肉
SS	性溫, 味甘, 無毒. 補虛羸, 强五藏, 益氣力, 調血脈. 《本草》
SS	野肉之中, 獐鹿可食, 生不羶腥. 又不屬十二辰, 八卦無主, 兼能補益, 於人卽生死無尤, 故道家許聽爲脯. 其餘牛, 羊, 雞, 犬, 雖補益充肌膚, 於亡魂皆爲愆責, 幷不足啖. 《本草》
SS	饗神用鹿肉者, 以其性別淸淨故也. 《本草》
SS	鹿之一身, 皆能益人, 野族中第一品也. 或脯, 或煮, 或蒸, 俱宜和酒服. 但餌藥者不可食, 盖鹿常食解毒草, 減藥力故也. 《入門》
DH	頭
SS	止消渴. 主夜夢見物. 取肉食之. 《本草》
DH	腎
SS	性平. 補腎壯陽氣. 《本草》
DH	蹄
SS	肉主脚膝痠疼. 《本草》
DH	筋
SS	主勞損, 續絶. 《本草》
CH	麋脂 징큰사기름
SS	性溫一云大熱, 味辛, 無毒. 主癰腫惡瘡, 風寒濕痺, 四肢不收. 不可近陰, 令痿. 一名宮脂. 《本草》
SS	麋性淫, 快不應痿人陰. 一方云, 不可近陰, 令陰不痿. 此說有理. 《本草》
SS	靑麋, 大鹿也. 《本草》
SS	俗方名고란이.
DH	茸
SS	麋茸, 利補陽, 鹿茸, 利補陰. 壯骨血, 堅陽道, 强骨髓. 端如瑪瑙, 紅玉者最善.
SS	服之功力勝鹿茸. 《本草》
DH	角
SS	性溫, 味甘, 無毒. 添精補髓, 益血脈, 煖腰膝, 悅色壯陽. 偏治丈夫, 療腰膝不仁, 補一切血. 《本草》
SS	月令云, 仲夏鹿角解, 仲冬麋角解. 日華子謂, 夏至角解誤矣. 鹿是山獸, 夏至得陰氣而解角, 從陽退之象. 麋是澤獸, 冬至得陽氣而解角, 從陰退之象也. 《本草》
SS	煎作膠, 與鹿角膠同功. 《本草》
DH	骨
SS	除虛勞至良. 煮骨汁釀酒飮, 令人肥白, 美顔色. 《本草》
DH	肉
SS	性熱, 益氣補中. 治腰脚. 《本草》
CH	麞骨 놀의
SS	性微溫一云平, 味甘一云鹹, 無毒. 主虛損泄精. 益精髓, 悅顔色.
SS	煮骨汁釀酒飮之, 有補下之功. 《本草》
DH	肉
SS	性溫, 味甘, 無毒. 補益五藏.
SS	自八月至十二月食之勝羊肉, 餘月食之動氣.
SS	道家, 以麞鹿肉羞爲白脯, 言其無禁忌也.
SS	獐, 又呼爲麕. 麕肉主人心麤豪, 取心肝爲末, 酒服, 卽小膽. 《本草》
DH	髓
SS	益氣力, 悅澤人面, 和酒服. 《本草》
DH	臍
SS	中有香. 治虛損, 亦治惡病. 《本草》
CH	麂肉 효근노로
SS	性平一云涼, 味甘一云辛, 無毒一云有毒. 主五痔. 能墮胎. 多食動痼疾, 發瘡疥.
SS	麂音紀, 獐類也. 又小於獐. 但口兩邊有長牙, 性好鬪, 山深處有之. 《本草》
CH	羖羊角 수양의
SS	性溫一云微寒, 味鹹苦, 無毒. 主靑盲, 明目. 止驚悸, 殺鬼魅, 辟虎狼. 療漏下惡血, 治風退熱. 《本草》
SS	卽牡羊角也. 靑羖者佳. 取無時, 勿使中濕. 濕卽有毒. 《本草》
DH	頭
SS	性涼一云平. 治骨蒸, 腦熱, 風眩, 癲疾. 補虛損, 安心止驚. 治小兒驚癎.
SS	熱病後, 宜食羊頭肉. 冷病人勿食. 《本草》
DH	肉
SS	性大熱一云溫, 味甘, 無毒. 治虛勞寒冷, 補中益氣, 安心止驚, 開胃肥健. 《本草》
SS	齒骨及五藏皆溫平, 而主疾. 惟肉, 性大熱, 熱病差後百日內食之, 復發. 熱瘧人食之令發熱困重, 皆致死. 《本草》
DH	肝
SS	性冷. 療肝風, 目赤暗痛, 能明目. 《本草》
DH	膽
SS	性平. 主靑盲, 明目. 點眼中, 主赤障白膜. 《本草》
SS	靑羊膽佳. 《本草》
DH	心
SS	補心. 主憂恚, 膈氣. 心有孔者殺人, 勿食. 《本草》
DH	胃
SS	主虛羸. 補胃虛損, 止尿數, 補氣. 《本草》 卽肚也.
DH	腎
SS	補腎氣, 益精髓. 主虛損, 耳聾, 盜汗. 壯陽, 益胃, 止小便.
SS	羊五藏, 補人五藏. 《本草》
DH	髓
SS	性溫, 味甘, 無毒. 利血脈, 益經氣. 以酒服之. 《本草》
DH	脂
SS	治遊風幷黑䵟. 《本草》
DH	血
SS	主産後血暈, 及中風, 血悶. 飮一升卽愈. 《本草》
DH	骨
SS	性熱. 主虛寒羸瘦. 有宿熱人勿食. 《本草》
DH	脊骨
SS	治腎冷腰痛. 搗碎煮爛, 和蒜虀或酒, 空心食. 《入門》
DH	脛骨
SS	治牙齒疏痛. 火煆爲末, 入鹽, 每早擦牙上. 《入門》
DH	齒
SS	主小兒羊癎. 三月三日取之. 《本草》
DH	皮
SS	補虛去諸風. 去毛作臛食之. 《本草》
DH	屎
SS	燒灰, 淋取汁沐頭, 令髮長黑, 又生髮.
SS	理聤耳. 罨竹木刺. 又主箭鏃不出. 《本草》
CH	羚羊角 산양의
SS	治中風筋攣, 熱毒風攻注, 中惡風, 昏亂不省. 安心氣, 定驚悸, 常不魘寐, 明目, 辟蠱毒, 惡鬼不祥. 治熱毒痢, 及血痢. 《本草》
SS	角甚多節, 蹙蹙圓繞細如人指, 長四五寸, 蹙文細者爲堪用. 採無時. 《本草》
SS	羚羊夜宿, 以角掛木, 不着地. 但取角彎中, 深銳, 緊小, 猶有掛痕者, 是眞也. 《本草》
SS	羚羊角, 行厥陰經藥也. 入厥陰甚捷, 能淸肝. 《丹心》
SS	眞角, 耳邊聽之, 集集鳴者良. 《本草》
DH	肉
SS	肥軟益人. 兼主冷勞, 山嵐, 瘧痢. 又主蛇咬, 惡瘡. 《本草》
CH	唐 犀角
SS	性寒一云微寒, 味苦酸鹹一云甘辛, 無毒一云小毒. 鎭心神, 散風毒, 辟邪精鬼魅, 中惡毒氣, 止驚, 退熱毒入心, 狂言, 妄語, 鎭肝, 明目, 解山嵐瘴氣及百毒. 治癰疽瘡腫, 化膿作水. 《本草》
SS	入藥有黑白二種, 以黑者爲勝. 其角尖又勝.
SS	凡犀見成物, 皆被蒸煮, 不堪入藥, 惟生者爲佳.
SS	又有牸犀, 其角甚長, 紋理細膩, 不堪藥用.
SS	要使牯犀角, 烏黑色, 肌理麤皺裂, 光潤者上. 《本草》
SS	犀者, 淸心鎭肝之劑也. 其性善走. 解熱毒以化血, 淸心以入陽明經. 《入門》
SS	犀性走散, 比諸角尤甚. 鹿取茸, 犀取尖, 其精銳之力, 盡在是矣. 《本草》
SS	凡修治, 犀角剉末, 以紙裹, 置人懷中一宿, 令受人氣則易硏. 古人云, 人氣粉犀者, 此也. 盖犀角得人熏染則易爲粉也. 尋常湯藥, 磨水刺服, 若在散藥則屑之. 多用則令人煩, 以麝香一字, 水調解之. 《入門》
SS	又有通天犀, 駭雞犀, 辟塵犀, 辟水犀, 皆至貴之物. 《本草》
CH	虎骨 갈버믜
SS	性平一云微熱, 味辛, 無毒. 骨用頭及脛.
SS	一名大蟲. 凡虎色黃者佳, 雄虎爲勝.
SS	虎壽千歲, 五百歲毛變白. 《本草》
DH	頭骨
SS	除邪惡氣, 殺鬼疰毒, 止驚悸. 治溫瘧, 殺犬咬毒.
SS	作枕枕之, 辟惡魘. 以置戶上, 辟鬼. 《本草》
DH	脛骨
SS	治筋骨毒風, 攣急, 屈伸不得, 走注疼痛.
SS	煮湯浴, 去骨節風毒. 《本草》
SS	用脛骨者, 虎之一身筋力, 皆出於前足脛骨中, 性氣藏焉. 故用以入藥. 《入門》
DH	肉
SS	性平, 味酸, 無毒. 益氣力, 主惡心欲嘔. 治瘧, 辟三十六種精魅.
SS	食虎肉入山, 虎見有畏.
SS	熱食虎肉損齒. 《本草》
DH	膏
SS	主犬咬瘡. 納下部. 治五痔下血. 《本草》
DH	鬚
SS	療齒痛. 火上溫, 揷孔中. 《本草》
DH	鼻
SS	主癲疾, 及小兒驚癎. 《本草》
DH	爪
SS	辟惡魅. 懸小兒臂上, 辟惡鬼. 《本草》
DH	牙
SS	主丈夫陰頭瘡, 及疽瘻. 《本草》
DH	皮
SS	主瘧. 鋪房內, 寢臥其上. 《本草》
DH	膽
SS	主小兒驚癎, 及疳痢. 《本草》
DH	屎
SS	主鬼氣, 及惡瘡. 《本草》
DH	眼睛
SS	主癲及驚邪. 辟惡, 鎭心. 治瘧疾, 療小兒客忤, 驚啼.
SS	虎睛定魄, 治魄不寧者宜用此. 《本事》
CH	豹肉 표버믜고기
SS	性平, 味酸, 無毒一云微毒. 主安五藏, 壯筋骨, 輕身益氣, 令人猛健. 又主鬼魅, 邪神. 《本草》
SS	肉食令人志性麤疏, 少時消卽定. 久食耐寒暑.
SS	豹毛赤黃, 其紋黑如錢而中空, 比比相次. 此獸猛捷過虎, 故能安五藏而輕身. 《本草》
DH	脂
SS	可合生髮膏, 朝塗暮生. 《本草》
DH	頭骨
SS	燒灰淋汁, 沐頭去風屑. 《本草》
DH	鼻
SS	主狐魅. 《本草》
DH	皮
SS	寢之, 祛瘟疫, 辟鬼邪. 《本草》
DH	土豹 시러손
SS	此物毛更無紋, 色亦不赤, 其形亦小. 此爲自有種, 非能變爲虎也. 《本草》
CH	狸骨 긔
SS	性溫, 味甘, 無毒. 主鬼疰毒氣, 心腹痛. 治噎病不通飮食, 及痔瘻, 惡瘡. 《本草》
SS	頭骨最妙, 皆當燒灰服之. 《本草》
SS	狸類甚多, 以虎斑文者堪用, 猫斑者不佳. 《本草》
DH	肉
SS	療諸疰, 鼠瘻, 遊風. 《本草》
DH	陰莖
SS	主月水不通, 男子陰㿉. 燒灰, 東流水送下. 《本草》
DH	糞
SS	主寒熱鬼瘧, 發無期度者, 極驗. 燒灰用, 五月收糞, 極神妙. 《本草》
DH	家狸 괴
SS	一名猫, 亦曰狸奴. 肉性微寒, 味甘酸. 主勞瘵骨熱, 痰多, 及痔瘻. 作羹, 空心食之. 黑色者尤佳. 《入門》
CH	免頭骨 톳긔머리
SS	性平, 無毒. 主難産, 及胞衣不出, 及産後餘血不下, 搶心脹欲死.
SS	頭骨和皮毛髓幷燒灰, 酒服, 或丸服.
SS	免爲食品之上味. 免竅有六七穴, 子從口出. 故姙娠忌食者, 非爲缺脣, 亦緣口出. 《本草》
DH	肉
SS	性寒平, 味辛一云酸, 無毒. 治渴健脾. 然性冷, 多食損元氣, 絶血脈, 弱房事, 令人萎黃. 《本草》
SS	臘月肉作醬食, 去小兒豌豆瘡.
SS	八月至十月, 肉酒灸喫, 與丹石發熱人相宜, 性冷故也.
SS	免有白者, 全得金之氣, 入藥尤佳. 免壽千歲, 五百歲毛變白. 餘免至秋深可食, 金氣全故也. 《本草》
DH	腦
SS	主凍瘡, 手足皸裂. 又能滑産. 《本草》
DH	肝
SS	主目暗, 能明目. 補勞. 《本草》
DH	毛
SS	燒灰, 主灸瘡不差. 《本草》
DH	屎
SS	一名玩月砂. 治瘡及痔. 《本草》
DH	蹶免
SS	北方有跳免, 前足寸餘, 後足幾尺, 行則用後足跳, 一躍數尺, 止則蹶然仆地. 爾雅所謂蹶免, 亦曰蛩蛩駏驉. 《本草》
CH	牡狗陰莖 수가음
SS	性平, 味鹹, 無毒. 主傷中, 絶陽, 陰痿不起, 令强熱大生子. 除女子帶下十二疾. 《本草》
SS	一名狗精. 六月上伏日取, 陰乾百日. 《本草》
DH	肉
SS	性溫一云煖, 味鹹酸, 無毒一云有毒. 主安五藏, 補五勞七傷, 補血脈, 厚腸胃, 塡骨髓, 煖腰膝, 起陽道, 益氣力. 《本草》
SS	黃色牡者上, 白黑色者次之.
SS	比來去血食之, 却不益人.
SS	肥者血亦香美, 何要去血, 去血則都無效矣. 《本草》
SS	春月, 目赤, 鼻燥, 欲狂者, 不可食. 《本草》
DH	血
SS	性溫, 味鹹, 無毒.
SS	白狗血, 主癲疾及産難.
SS	黑狗血, 主産難, 橫生, 皆取熱血飮之. 《本草》
DH	頭骨
SS	性平, 主久痢, 勞痢, 及崩中, 帶下, 血痢, 金瘡止血. 黃狗頭骨, 燒灰服.
SS	白狗骨, 療瘡瘻, 及妬乳, 癰腫. 燒灰用. 《本草》
DH	腦
SS	主下部䘌瘡, 鼻中息肉. 《本草》
DH	乳汁
SS	主十年靑盲. 取白犬乳汁, 注目中. 《本草》
DH	齒
SS	性平, 主癲癎, 及小兒客忤. 伏日取之, 燒灰用. 《本草》
DH	心
SS	主憂恚氣. 療狂犬咬. 《本草》
DH	腎
SS	主産後腎勞如瘧. 又主腎虛冷. 《本草》
DH	肝
SS	主脚氣攻心. 《本草》
DH	膽
SS	性平, 味苦, 有小毒. 主明目, 去眼中膿水. 又去腸中膿水. 療鼻齆息肉, 痂瘍惡瘡. 又治撲損, 金瘡瘀血.
SS	上伏日採, 熱酒調下, 久陳瘀血盡下. 《本草》
DH	四脚蹄
SS	性平, 煮汁飮, 下乳汁. 《本草》
DH	白狗屎
SS	主丁瘡, 瘻瘡, 及諸毒. 《本草》
SS	今治心腹積聚, 及落傷瘀血不下. 燒存性, 和酒服, 神效. 《俗方》
DH	狗寶
SS	膽中黃, 謂之狗寶. 治肺經風毒, 痰火, 癰疽, 惡瘡. 犬吠月, 發狂者, 多有之, 必自採乃眞. 用乾豆腐作竅, 入黃於中合定, 水煮半日, 細硏用之. 《入門》
SS	狗寶於癩狗腹中得之. 《丹心》
CH	豚卵 돋불
SS	性溫, 味甘, 無毒. 除奔豚, 五癃, 邪氣, 攣縮, 及驚癎, 癲疾, 鬼疰, 蠱毒.
SS	一名豚顚. 陰乾藏之, 勿令敗. 《本草》
DH	肉
SS	性寒一云涼, 味苦, 微毒. 解熱.
SS	療熱閉血脈. 弱筋骨, 虛人肌, 殺藥, 動風, 不可久食.
SS	療水銀風, 壓丹石毒.
SS	食能暴肥, 此盖虛肌故也.
SS	猪, 水畜也. 其味甘美而鹹, 其氣微寒, 先入腎. 《本草》
SS	食豚去腦. 《本草》
DH	肪膏
SS	悅皮膚. 作手膏, 不皸裂.
SS	主諸惡瘡, 癰疽, 殺蟲. 宜煎諸膏藥用.
SS	解斑猫, 芫靑毒.
SS	臘月亥日取之, 勿令中水, 經年不壞. 《本草》
SS	又治五疸, 下胞衣, 易産. 《入門》
DH	血
SS	主奔豚氣, 及海外瘴氣. 《本草》
DH	鬐膏
SS	性微寒. 主生髮. 《本草》
DH	大猪頭
SS	補虛, 益氣. 去驚癎, 五痔. 《本草》
DH	腦
SS	主風眩腦鳴, 及凍瘡. 《本草》
DH	骨髓
SS	性寒. 主撲損, 惡瘡. 《本草》
DH	骨
SS	解諸果毒. 燒灰和水服. 《本草》
DH	肝
SS	性溫. 主冷泄, 久滑赤白. 去濕, 治脚氣. 《本草》
DH	心
SS	性熱. 治驚邪, 驚癎. 補心血不足. 《本草》
DH	脾
SS	主脾胃虛熱. 以薑, 橘, 參, 葱合陳米, 煮作羹食之. 《本草》
DH	肺
SS	性寒. 能補肺. 殺斑猫, 地膽毒. 《本草》
DH	腎
SS	卽腰子也. 性冷, 和理腎氣, 通利膀胱, 補水藏, 煖腰膝. 治耳聾, 腰痛. 雖補腎, 亦令少子.
SS	冬月不可食, 損人眞氣. 《本草》
DH	肚
SS	性微溫. 主骨蒸熱勞. 補虛羸, 助氣, 止渴止痢. 又治暴痢虛弱, 殺勞蟲. 四季宜食. 《本草》
DH	腸
SS	主虛竭, 小便數. 補下焦虛竭. 《本草》
DH	膽
SS	性微寒一云大寒, 味苦. 主傷寒熱渴, 骨熱勞極, 大便不通. 療濕䘌下膿血不止. 又主小兒五疳, 殺蟲. 《本草》
SS	能潤燥通便, 入心通脈. 《入門》
SS	性寒, 味苦鹹. 與人尿同體. 《湯液》
DH	𦚟
SS	音夷. 性寒. 主肺痿, 喘急, 氣脹. 去皴皰䵟䵳. 《本草》
DH	齒
SS	性平. 主小兒驚癎, 及蛇咬. 《本草》
DH	乳汁
SS	主小兒驚癎, 及天弔. 大人, 猪雞癎. 飮之. 《本草》
DH	舌
SS	健脾, 令人能食. 《本草》
DH	四足
SS	性寒, 味甘. 補氣, 下乳汁. 煎湯洗瘡, 可免乾痛. 《得效》
DH	懸蹄
SS	性平. 主五痔, 腸癰內蝕. 《入門》
DH	猪黃
SS	主金瘡, 血痢. 膽中有黃, 和水服. 《本草》
DH	耳中垢
SS	主蛇咬傷. 《本草》
DH	猪膚
SS	性寒, 味甘, 無毒. 治傷寒客熱, 下利, 咽痛, 胸滿, 心煩. 《入門》
SS	猪者, 水畜也. 其氣先入腎, 解少陰客熱. 所以言膚者, 肌膚之義也. 宜用燖猪皮上黑膚也. 《活人》
DH	屎
SS	性寒. 治天行熱病, 黃疸, 濕痺, 蠱毒.
SS	屎汁, 極療溫毒.
SS	東行牡猪者爲良, 水浸一宿, 去渣服. 《本草》
CH	野猪黃 묏도게예뭉긘것
SS	性平, 味辛甘, 無毒. 主鬼疰, 癎病, 惡毒風, 小兒疳氣, 客忤, 天弔. 《本草》
SS	膽中有黃, 硏和水服. 《本草》
SS	形似家猪, 但腰脚長, 毛褐. 《入門》
DH	肉
SS	味甘美, 無毒. 補肌膚. 主腸風瀉血.
SS	肉赤色者, 補人五藏, 不發風虛氣也.
SS	雌者肉美.
SS	野猪肉勝家猪, 不動風氣, 所以勝家猪也. 《本草》
DH	脂
SS	悅色. 除風腫, 毒瘡, 疥癬, 及婦人無乳.
SS	産婦無乳, 取煉脂, 和酒服, 乳卽下. 一婦可供五兒.
SS	臘月陳者佳. 《本草》
DH	膽
SS	主惡熱毒邪氣. 《本草》
DH	齒
SS	主蛇咬瘡. 燒灰服. 《本草》
DH	外腎
SS	治崩中, 帶下, 幷腸風血痢. 和皮燒灰服. 《本草》
DH	猪靨子
SS	生豚猪項下喉嚨, 絲一枚, 形如棗大, 微匾, 色紅. 《醫林》
CH	驢肉 나귀고기
SS	主風狂. 能安心氣. 釀酒服. 治一切風.
SS	凡驢以烏者爲勝. 入藥用烏之意, 如烏雞子, 烏蛇, 烏鴉之類, 以治風者, 取其水色, 以制熱生風之義. 《本草》
DH	脂
SS	治積年聾, 多年瘧, 狂癲不識人. 和酒服. 幷付瘡疥. 《本草》
DH	皮
SS	治瘧. 煎膠服. 治一切風, 幷衄血, 吐血, 腸風, 血痢, 崩中, 帶下.
SS	煎膠用皮, 取其發散皮膚之義. 《本草》
DH	頭
SS	煮汁, 止消渴. 洗頭風, 風屑. 《本草》
DH	乳
SS	性冷利, 味甘. 主消渴熱, 急黃, 小兒驚癎, 客忤. 《本草》
DH	尿
SS	性平, 味鹹, 有小毒. 主胃反, 吐不止. 又主齒痛. 《本草》
DH	屎
SS	主心腹卒痛, 諸疰忤. 絞汁服. 《本草》
DH	尾下軸垢
SS	療瘧無久新, 發無期者. 《本草》
CH	騾肉 노새고기
SS	性溫, 味辛, 有小毒. 食之不益人, 孕婦忌食. 《入門》
CH	狐陰莖 여의음
SS	性微寒, 味甘, 有毒. 主女子絶産, 陰痒, 小兒陰㿉, 卵腫.
SS	狐善爲魅.
SS	形似黃狗而小, 鼻尖, 尾大. 《本草》
DH	肉
SS	性煖一云溫, 味甘, 有小毒. 主五藏邪氣, 精神恍惚, 健忘. 補虛勞, 療蠱毒, 疥瘡. 作羹食.
SS	作膾生食甚煖, 去風. 《本草》
DH	五臟
SS	性微寒, 味苦, 有毒. 主蠱毒, 及小兒驚癎.
SS	心肝生服, 治狐魅.
SS	肝燒灰, 治風. 《本草》
DH	膽
SS	主人暴亡. 溫水硏, 灌喉中卽活. 臘月收, 雄者佳. 《本草》
DH	腸肚
SS	性微寒. 主瘡疥, 及小兒驚癎, 大人見鬼. 《本草》
DH	頭尾
SS	燒之, 辟惡. 《本草》
DH	脣
SS	出惡刺. 《本草》
DH	屎
SS	燒之, 辟瘟疫, 惡氣.
SS	雄狐屎, 正月取者佳.
SS	在木石上, 尖頭堅者, 是也. 《本草》
CH	獺肝 멍우릐간
SS	性微熱一云平, 味甘一云鹹, 有毒一云無毒. 主鬼疰, 病相染, 一門悉患者. 又療傳尸勞疾, 止久嗽. 治蠱毒.
SS	一名水狗, 卽今水獺也. 入藥, 當以取魚祭天者.
SS	獺五藏及肉皆寒, 惟肝性溫, 主傳尸勞極, 亦主産勞. 諸畜肝皆葉數定, 惟此肝一月一葉, 十二月十二葉, 其間又有退葉. 須見形乃可驗, 不爾多僞也. 《本草》
DH	肉
SS	性寒一云平, 無毒. 主骨蒸熱勞, 血脈不行, 及女子經脈不通, 大小腸秘澁. 然消陽氣, 不益男子, 宜少食.
SS	下水脹, 熱脹卽差, 冷脹益甚. 只治熱不治冷故也.
SS	療瘟疫, 時氣, 及牛馬疫. 煮屎灌亦良. 《本草》
DH	膽
SS	主眼瞖黑花, 飛蠅上下, 視物不明.
SS	療結核, 瘰癧最效. 《俗方》
SS	古云, 獺膽分盃, 嘗試不驗. 惟塗盞面, 使酒稍高而已. 《本草》
DH	腎
SS	主益男子. 《本草》
DH	骨
SS	止嘔噦. 療魚骨鯁. 《本草》
DH	髓
SS	滅瘢痕. 取白獺髓, 雜玉與琥珀屑, 塗之. 《本草》
DH	四足
SS	主魚骨鯁. 煮汁服, 又取爪, 爬項下, 卽下. 《本草》
DH	皮
SS	今人以皮飾毳服領袖, 云垢不着. 如風塵眯目, 以皮拭目卽出. 又毛端果不染塵, 亦一異也. 《本草》
CH	猯肉 오고기
SS	性平, 味甘一云酸, 無毒. 主久水脹垂死者.
SS	一名獾豚, 似犬而矮, 尖啄, 黑足, 褐色. 極肥, 蒸食甚美. 《本草》
SS	獾猪, 肉甘美. 作羹食之, 下水腫. 瘦人食之長肌肉, 令肥白. 治久痢大效. 《入門》
SS	俗名土猪. 《俗方》
DH	脂膏
SS	主傳尸鬼疰, 及上氣咳逆. 《本草》
DH	胞
SS	乾之, 湯摩, 如雞卵許, 空腹服之, 吐蠱毒. 《本草》
CH	獾肉 너구고기
SS	主小兒疳瘦. 啖之殺蛔蟲.
SS	俗名山獺. 毛微灰色, 嘴尖黑, 尾短闊. 《本草》
SS	山狗, 卽貛也. 味甘美, 皮可爲裘. 《食物》
CH	貉肉 담뷔고기
SS	主元藏虛劣, 及女子虛憊.
SS	形似小狐, 毛黃褐色.
SS	猯, 貛, 貉三種, 大抵相類, 而形色差別也. 《本草》
CH	膃肭臍
SS	性大熱一云熱, 味鹹, 無毒. 主五勞七傷, 腎氣衰弱, 陰痿少力, 面黑精冷, 幷男子腎精衰損, 多色成腎勞瘦悴. 又療鬼魅, 狐魅, 夢與鬼交, 中惡邪氣. 助陽氣, 煖腰膝.
SS	新羅國海狗外腎也. 連卵取之. 其臍紅紫色, 其皮上, 自有肉黃毛, 三莖共一穴. 取其外腎, 陰乾百日, 置密器中, 常濕潤如新. 採無時. 《本草》
SS	其外腎上, 有紅紫班點, 兩重薄膜裹其肉核. 《入門》
SS	須酒浸一日, 紙裹, 微火上灸令香, 細剉, 單搗用. 《本草》
SS	凡使火燎去毛, 酒浸一日, 微微火上灸令香, 細剉, 另硏用. 如無眞者, 以黃狗腎三枚, 可代一枚. 《入門》
SS	欲驗其眞, 取置睡犬傍, 其犬忽驚跳若狂者爲佳. 又於臘月當風處, 置盂水浸之, 不凍者爲眞也. 《本草》
SS	今出江原道平海郡, 甚貴難得. 《俗方》
CH	豺皮 승냥의가족
SS	性熱, 有毒. 主冷痺, 脚氣. 灸熱裹脚卽差.
SS	又主䘌齒瘡. 燒灰付.
SS	肉味酸, 不可食, 消脂肉, 損精神. 《本草》
CH	狼肉 일희고기
SS	味辛, 可食. 老狼頷下有懸肉. 行善顧, 疾則不能. 鳴則諸孔皆涕. 《入門》
SS	豺狼一類, 大如狗, 蒼色, 狼尾黃黑色, 長大, 武士取以懸橐鞬爲餙. 《本草》
SS	狼壽八百歲, 三百歲則善變人形. 《入門》
DH	喉
SS	治噎病. 《本草》
DH	屎
SS	治瘰癧. 又狼屎燒之, 烟直上, 故烽火用之. 《入門》
DH	狼筋
SS	如織絡袋子, 大小如鴨卵. 人有犯盜者, 熏之當脚攣, 因獲賊. 《本草》
CH	唐 野駝脂 약대기름
SS	性溫, 無毒. 療諸風頑痺, 及惡瘡腫毒. 其脂在兩峯間.
SS	峯蹄最精. 人多煮熟, 醋啖. 《本草》
CH	唐 獮猴 납
SS	肉性平, 味酸, 無毒. 主諸風勞. 作脯, 主久瘧.
SS	此物有數種, 取色黃, 尾長, 面赤者. 《本草》
SS	獮猴八百歲化爲猿, 猿五百歲變爲玃, 玃一千歲變爲蟾蜍. 《入門》
DH	頭骨
SS	主瘴瘧, 鬼瘧. 燒灰, 酒服. 又辟小兒驚, 鬼魅. 《本草》
CH	蝟皮 고솜도겁질
SS	性平, 味苦一云甘, 無毒一云小毒. 主五痔, 陰蝕, 下五色血汁, 及腸風瀉血, 痔疾. 又療腹痛, 疝積.
SS	生田野. 取無時. 猪蹄者妙, 鼠脚者次. 勿使中濕.
SS	狀類猯㹠, 脚短, 多刺, 尾長寸餘. 人觸近, 便藏頭, 足外皆刺, 不可嚮邇. 《本草》
SS	入藥, 燒灰, 或灸黃, 或炒黑, 或水煮用. 得酒良. 《入門》
DH	肉
SS	肥下焦, 理胃氣.
SS	善開胃氣, 止嘔逆, 止血汗, 令人能食. 從蟲, 從胃, 有義焉. 《入門》
DH	脂
SS	可煮五金, 八石. 主耳聾, 及腸風瀉血, 五痔. 《本草》
DH	骨
SS	食之則令人瘦, 諸節漸縮小. 《本草》
CH	牡鼠肉 수쥐고기
SS	性微溫一云涼, 味甘, 無毒. 療踒折, 續筋骨. 搗付.
SS	主小兒疳疾腹大, 貪食. 灸食之. 牡鼠, 父鼠也. 又主骨蒸勞極, 四肢羸瘦. 殺蟲. 去骨, 酒熬入藥. 《本草》
DH	膽
SS	主目暗及耳聾. 但纔死膽便消, 故不可得. 《本草》
SS	鼠膽隨人神所在. 一云, 每月初生有之, 初三日前則可得. 《入門》
DH	目
SS	主明目, 夜見書. 《本草》
DH	脂
SS	主湯火瘡. 《本草》
DH	四足及尾
SS	主婦人墮胎易出. 《本草》
DH	骨
SS	甚瘦人, 不可食. 《本草》
DH	糞
SS	性微寒. 專主傷寒勞復. 又主小兒癎疾. 兩頭尖者, 是牡鼠糞也. 《本草》
CH	鼴鼠 두디쥐
SS	性寒, 味鹹, 無毒. 主癰疽, 諸瘻蝕惡瘡, 瘡疥, 陰䘌, 爛瘡, 及血脈不行結成癰疽, 食之可消. 小兒食, 殺蛔蟲.
SS	一名鼢鼠. 常穿耕地中行, 討堀卽得, 其形類鼠, 而肥多膏, 色黑, 口鼻尖强, 脚絶短, 但能行, 尾長寸餘, 目極小, 項尤短. 五月取, 令乾燔之.
SS	膏堪摩諸惡瘡. 《本草》
CH	鼺鼠 라미
SS	性微溫, 主墮胎令易産.
SS	鼺鼠, 是鼯鼠, 卽飛生鳥也. 山中有之, 狀如蝙蝠, 大如鳩鵲, 暗夜行飛. 人取其皮毛, 與産婦臨蓐持之, 令易産.
SS	毛赤黑色, 長尾, 飛不能致遠. 人謂之飛生. 《本草》
CH	敗鼓皮 붑메워오라여딘가족
SS	性平. 主中蠱毒. 燒作屑, 和水服, 病人卽喚蠱主姓名, 令其呼取蠱, 便差.
SS	以黃牛皮者爲勝. 久用穿破者佳. 《本草》
CH	貂鼠 돈피
SS	四足燒灰, 和酒服. 治奔豚, 疝氣上衝欲死, 卽效.
SS	靑鼠셔피, 貂鼠同功. 《俗方》
CH	黃鼠 죡져비
SS	卽鼠狼也. 肉作末, 療瘡瘻久不合, 付之卽效.
SS	四足主疝氣上衝. 燒灰服. 《俗方》
CH	筆頭灰 오래붇로니
SS	性微寒. 主小便難, 不通, 及陰腫, 莖痿.
SS	取年久使乏者, 燒灰用. 《本草》
CH	震肉 벼락마자주근즘승의고기
SS	主小兒夜驚, 大人因驚失心. 作脯食之. 此畜物爲天雷所霹靂者也. 《本草》 古人云, 肉雖多, 不使勝食氣. 盖人食以穀氣爲主, 一或過焉, 適足以傷人, 非養生之道也. 《食物》
SS	食諸肉過度, 還飮肉汁卽消. 食腦立消.
SS	萬物腦能消身, 所以食膾飧魚頭羹也. 《本草》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	湯液篇卷之二


BB	魚部
XX	凡五十三種.
CH	鯉魚膽 니어게
SS	性寒, 味苦, 無毒. 主靑盲明目, 目熱赤痛, 療耳聾.
SS	點眼, 主赤腫瞖痛, 去障瞖. 《本草》
DH	肉
SS	性寒[一云平], 味甘, 無毒[一云有毒]. 主黃疸, 止消渴, 療水腫脚滿. 下氣, 破冷氣, 痃癖. 又治胎動, 及姙婦身腫, 能安胎.
SS	鯉魚最爲魚之主, 形旣可愛, 又能神變. 脊中鱗, 從頭數至尾皆三十六鱗, 亦其成數也.
SS	生江湖池澤中, 處處有之. 今人食品中以爲上味.
SS	修事法, 可去脊上兩筋及黑血, 毒故也. 《本草》
DH	腦髓
SS	主暴聾. 煮粥食之. 《本草》
DH	齒
SS	主石淋. 燒灰酒下. 《本草》
DH	目
SS	燒灰, 付瘡. 《本草》
SS	眼睛, 主刺在肉中不出, 及諸瘡中, 風水毒腫痛. 燒灰納瘡中, 卽愈. 諸魚目, 幷好. 《入門》
DH	骨
SS	主女子帶下赤白, 及陰蝕. 《本草》
DH	腸
SS	主小兒肌瘡, 及腹中瘡. 《本草》
DH	鱗皮
SS	破産後滯血, 及癮疹, 燒灰酒服. 《本草》
DH	血
SS	主小兒丹腫及瘡. 塗之, 卽差. 《本草》
CH	鯽魚 붕어
SS	性溫[一云平], 味甘, 無毒. 平胃氣, 益五藏, 調中下氣, 止下痢. 合蓴作羹, 主胃弱不下食, 作膾, 主久赤白痢.
SS	一名鮒魚, 諸魚中最可食. 色黑而體促, 肚大而脊隆, 池澤皆有之.
SS	一種背高腹狹小者, 名䲙魚, 力差劣. 《本草》
SS	諸魚皆屬火, 惟鯽魚屬土. 故能入陽明, 而有調胃實腸之功. 又云, 魚在水中, 無一息之停, 故能動火. 《入門》
DH	頭
SS	性溫. 主小兒頭瘡口瘡, 重舌目瞖. 燒灰用. 《本草》
DH	膽
SS	主小兒腦疳. 取汁滴入鼻中. 《本草》
DH	子
SS	調中, 益肝氣. 凡魚生子, 皆粘着草上及土中, 經冬月, 至六月三伏時雨中, 便化爲魚. 《本草》
CH	烏賊魚骨 오증어미긔치
SS	性微溫, 味鹹, 無毒[一云小毒]. 主婦人漏血. 治耳聾及眼中熱淚. 又療血崩, 殺蟲, 心痛.
SS	形如革囊, 口在腹下, 八足聚生口傍. 只一骨, 厚三四分, 似小舟, 輕虛而白. 又有兩鬚如帶, 可以自纜, 故一名纜魚. 生東海, 取無時. 《本草》
SS	骨一名海螵蛸. 凡使水煮一時, 煮令黃, 去皮, 細硏, 水飛, 日乾用. 《入門》
SS	浮于水上, 烏見以爲死, 往啄之, 乃卷取入水而食之, 故謂之烏賊. 有無骨者, 謂之柔魚. 《本草》
DH	肉
SS	性平, 味酸. 主益氣强志, 通月經. 久食益精, 令人有子. 《本草》
DH	腹中墨
SS	主血刺心痛. 醋磨服之.
SS	腹中血及膽, 正如墨, 能吸波噀墨, 以溷水自衛, 免爲人獲. 《本草》
CH	蠡魚 가모티
SS	性寒, 味甘, 無毒. 主浮腫, 下水. 療五痔. 有瘡者不可食, 令人瘢白.
SS	一名鱧魚, 生池澤中, 處處有之. 是蛇所變, 至難死, 猶有蛇性. 《本草》
SS	治癩, 用此以代花蛇, 是亦去風. 《丹心》
SS	一名鮦魚. 黑色無鱗, 頭有星, 名水厭. 《日用》
DH	腸
SS	主五痔. 灸熟納肛中, 蟲出. 《本草》
DH	膽
SS	主急喉痺. 取點卽差. 諸魚中, 惟此膽味甘, 可食. 《本草》
CH	鰻鱺魚 얌댱어
SS	性寒[一云平], 味甘, 無毒[一云微毒]. 主五痔, 瘡瘻. 殺諸蟲. 治惡瘡, 及婦人陰戶蟲痒.
SS	此魚雖有毒, 而能補五藏虛損. 治勞瘵.
SS	似蟮而腹大無鱗, 靑黃色, 盖蛇之類也. 生江湖中, 處處有之. 五色者功尤勝. 《本草》
DH	海鰻
SS	性平, 有毒. 治惡瘡疥瘻. 功同上, 生海中. 《本草》
CH	鮫魚皮 사어피
SS	性平, 味甘鹹, 無毒. 主鬼疰, 蠱毒, 吐血, 及食魚中毒.
SS	今之沙魚皮也. 皮上有眞珠斑, 背皮麤錯, 堪揩木如木賊. 生海中. 卽餙鞍劒, 裝刀靶䱜魚皮也. 《本草》
DH	肉
SS	性平, 無毒[一云小毒]. 補五藏. 爲膾爲脯, 皆食品之美者, 食之益人. 《本草》
CH	鱖魚 소가리
SS	性平, 味甘, 無毒[一云微毒]. 補勞, 益脾胃. 治腸風瀉血. 去腹內小蟲. 益氣力, 令人肥健.
SS	生江溪間, 背有黑點, 巨口. 一名鱖豚, 卽今錦鱗魚也. 《本草》
DH	膽
SS	主骨鯁在喉中不下. 《本草》
CH	靑魚
SS	性平, 味甘, 無毒. 主濕痺, 脚弱.
SS	生江湖間, 似鯉鯇, 而背正靑色. 《本草》
SS	非我國之靑魚也. 《俗方》
CH	石首魚 조긔
SS	性平, 味甘, 無毒. 主食不消, 腹脹, 暴痢. 和蓴作羹, 開胃益氣.
SS	乾食之, 名爲鯗[音想], 生東海. 《本草》
DH	頭中石
SS	頭中有小石如碁子, 主下石淋. 磨服之. 《本草》
CH	鯔魚 슝어
SS	性平, 味甘, 無毒. 開胃, 通利五藏, 令人肥健.
SS	此魚食泥, 與百藥無忌. 似鯉而身圓, 頭扁骨軟. 生江海淺水中. 《本草》
CH	鱸魚 로어
SS	性平, 味甘, 有小毒. 補五藏, 和腸胃, 益筋骨. 作膾尤佳. 多食宜人. 雖有小毒, 不至發病. 生江湖中. 《本草》
CH	鮎魚 머여기
SS	性煖, 味甘, 無毒. 主浮腫, 下水, 利小便.
SS	生池澤, 處處有之. 大首方口, 背靑黑, 無鱗多涎.
SS	有三種, 口腹俱大者名鱯[音戶], 背靑口小者名鮎[音廉], 口小背黃腹白者名鮠[音危]. 皆無鱗有毒, 非食品之佳味也. 一名鮧. 《本草》
DH	涎
SS	主三消渴疾. 《本草》
CH	鱔魚 드렁허리
SS	性大溫, 味甘, 無毒. 主濕痺. 補虛損. 療瀋脣. 治婦人産後淋瀝, 血氣不調, 羸瘦.
SS	一名鱓[音善]魚, 似鰻鱺魚而細長, 亦似蛇而無鱗. 有靑黃二色, 生水岸, 泥窟中所在皆有, 亦蛇類也. 《本草》
DH	血
SS	主癬及瘻瘡. 《本草》
DH	頭骨
SS	止痢. 治消渴. 端午日取, 燒灰用. 《本草》
DH	皮
SS	主婦人乳硬結痛. 燒灰, 酒下二錢. 《本草》
CH	比目魚 가자미
SS	性平, 味甘, 無毒. 補虛, 益氣力. 多食, 稍動氣.
SS	東海有比目魚, 其名爲鰈. 《本草》
SS	形如箬葉, 一邊有兩目. 動則兩邊相比而行. 《日用》
SS	卽今廣魚舌魚之類. 《俗方》
CH	䱋魚 가오리
SS	食之益人, 尾有大毒. 有肉翅. 尾長二尺, 刺在尾中. 人被刺, 煮海獺皮及魚簄竹, 解之.
SS	候人尿處, 以刺釘之, 令人陰腫痛, 拔去卽愈. 《食物》
CH	河㹠 복
SS	性溫[一云涼], 味甘, 有毒[一云大毒]. 補虛, 去濕, 理腰脚, 去痔疾, 殺蟲.
SS	生江河中, 觸之則怒氣滿, 腹膨脹. 又名䲅魚, 吹肚魚, 胡夷魚.
SS	此魚有大毒, 味雖珍, 然修治不如法, 食之殺人, 不可不愼也.
SS	此魚肉無毒, 肝與卵有大毒. 凡修事, 宜去肝與卵, 幷脊內黑血, 淨洗去血爲好. 《本草》
SS	與水芹同煮則無毒云. 《俗方》
CH	夻魚 대구
SS	性平, 味鹹, 無毒. 食之補氣, 腸與脂, 味尤佳. 生東北海, 俗名大口魚. 《俗方》
CH	八梢魚 문어
SS	性平, 味甘, 無毒. 食之無別功. 身有八條長脚, 無鱗無骨, 故又名八帶魚. 生東北海, 俗名文魚. 《俗方》
CH	小八梢魚
SS	性平, 味甘, 無毒. 形似八梢魚而小, 亦無鱗無骨. 生海邊, 俗名絡蹄. 《俗方》
SS	本經名章擧魚, 一名石距, 比烏賊魚差大, 味珍好, 卽此也. 《本草》
CH	松魚
SS	性平, 味甘, 無毒. 味極珍, 肉肥, 色赤而鮮明如松節, 故名爲松魚. 生東北江海中. 《俗方》
CH	鰱魚
SS	性平, 無毒. 味亦甘美, 卵如眞珠而微紅色, 味尤美. 生東北江海中. 《俗方》
CH	白魚
SS	性平, 無毒. 開胃下食. 生江湖中, 冬月鑿氷取之. 生漢江者尤好. 《俗方》
CH	鰍魚 믜리
SS	性溫, 味甘, 無毒. 補中止泄. 形短小, 常在泥中, 一名鰌魚. 《入門》
CH	黃桑頁魚
SS	性平, 味甘, 無毒. 主醒酒. 一名䱀䰲, 尾如鮎魚. 《日用》
CH	鱟魚
SS	性平, 無毒. 治痔, 殺蟲, 及腸風瀉血. 産後痢. 生南海. 大者如扇, 長六七尺, 似蟹. 皆牡牝相隨, 無目, 得牝始行, 牝去牡死. 生南海. 《本草》
SS	鱟音候.
CH	銀條魚
SS	性平, 無毒. 寬中健胃. 合生薑作羹, 良. 《入門》
SS	疑今之銀口魚也.
CH	海㹠 믈가치
SS	味鹹, 無毒. 主蠱毒瘴瘧. 作脯食之.
SS	皮中脂, 摩惡瘡疥癬痔瘻. 生大海, 候風潮卽出. 形如㹠, 江中亦有. 《入門》
CH	鮰魚
SS	生南海. 味美, 無毒. 膘可作膠, 一名江鰾. 《入門》
SS	一名魚鰾. 治破傷風. 《正傳》
SS	疑是今之民魚. 《俗方》
CH	魚鮓 믈고기젓
SS	性平, 味甘, 無毒. 乃諸魚所作之鮓也. 不益脾胃. 《入門》
CH	魚膾 믈고기회
SS	性溫, 味甘. 主喉中氣結, 心下酸水. 和薑芥醋食之.
SS	鮒魚膾, 開胃, 止腸澼.
SS	鯉魚膾, 主氣結. 《本草》


BB	蟲部
XX	凡九十五種.
CH	白蜜 빗흰
SS	性平[一云微溫], 味甘, 無毒. 主安五藏, 益氣補中, 止痛解毒, 除衆病, 和百藥, 養脾氣, 止腸澼, 療口瘡, 明耳目.
SS	生諸山石中, 色白如膏者良. 一名石蜜, 卽崖蜜也.
SS	生諸山石中或木中, 經二三年者, 氣味醇厚. 人家畜養, 則一歲再取之, 取之旣數, 則氣味不足, 所以不及陳白者爲良. 《本草》
SS	蠟取新, 蜜取陳也. 凡煉蜜, 必須用火熬開, 以紙覆經宿, 紙上去蠟盡, 再熬變色. 大約一斤得十二兩爲佳, 不可過度. 《入門》
DH	蜂子 버삿기
SS	性平, 味甘, 無毒.
SS	蜂子, 卽蜜蜂子也. 在蜜脾中, 如蛹而色白. 大黃蜂子, 卽人家及大木間作房𤬈蜂也. 比蜜蜂更大. 土蜂子, 卽穴土居者, 形最大. 凡用蜂子, 幷取頭足未成者佳. 鹽炒食之, 皆性涼有毒. 利大小便, 治婦人帶下. 《本草》
DH	蜜蠟 누른밀
SS	性微溫, 味甘, 無毒. 主下痢膿血. 療金瘡. 益氣, 不飢, 耐老.
SS	蠟, 卽蜜脾底也. 初時香嫩, 重煮治乃成. 俗人謂之黃蠟. 《本草》
DH	白蠟 흰밀
SS	性平, 味甘, 無毒. 療久痢, 補絶傷.
SS	取黃蠟, 薄削之, 暴百許日, 自然色白. 若卒用, 則烊納水中, 十餘過, 亦白色. 《本草》
SS	又有白蠟, 出於兩南及濟州, 乃水靑木脂也. 作燭甚明, 非此白蠟也. 《俗方》
DH	蠮螉 과내
SS	性平, 味辛, 無毒[一云有毒]. 主久聾. 療鼻窒, 止嘔逆, 出竹木刺.
SS	卽蜾羸, 一名蒲盧, 乃細腰蜂也. 黑色, 腰甚細. 能連泥在屋壁間, 或器物傍作房, 如幷竹管者, 是也. 入藥, 炒用. 《本草》
DH	露蜂房 버집
SS	性平, 味苦鹹, 無毒[一云微毒]. 主驚癎瘈瘲. 療癰腫不消, 及乳癰齒痛惡瘡.
SS	樹上大黃蜂窠也. 人家者力慢, 不堪用. 不若山林中得風露氣者, 佳. 七月七日, 或十一月十二月採, 熬乾硏用.
SS	土蜂房, 治癰腫不消, 醋調塗之. 《本草》
SS	紫金砂, 卽蜂房蔕也. 治大小便不通. 熬硏用之. 《總錄》
CH	牡蠣 굴죠개
SS	性平[一云微寒], 味鹹, 無毒. 澁大小腸, 止大小便及盜汗. 療泄精, 及女子帶下赤白. 除溫瘧.
SS	牡蠣爲軟堅收斂之劑, 入足少陰經. 《總錄》
SS	生東海, 採無時. 一云, 十一月採爲好. 其殼, 擧腹向南視之, 口斜向東則是左顧. 或曰, 以尖頭爲左顧, 左顧者入藥, 大抵以大者爲好.
SS	先用鹽水煮一伏時, 火煆, 硏粉用之. 《總錄》
DH	肉
SS	食之美好, 更有益, 兼令人細肌膚美顔色. 海族之最可貴者也. 《總錄》
CH	龜甲 남셩의등겁질
SS	性平, 味鹹甘, 有毒[一云無毒]. 主漏下赤白. 破癥瘕, 痎瘧, 五痔, 陰蝕, 濕痺痿弱. 《本草》
SS	破癥, 止漏, 攻瘧, 治勞復. 《醫鑑》
SS	一名神屋. 生江河湖水中. 採無時. 勿令中濕, 卽有毒. 《本草》
SS	凡用龜甲, 以生脫者爲上. 酥灸或酒灸用之. 《入門》
DH	龜板 남셩의바당
SS	性味同龜甲.
SS	上甲卽龜甲, 下甲卽龜板, 皆善治陰虛食積發熱. 《入門》
SS	龜板, 補陰, 續骨, 逐瘀血. 《醫鑑》
SS	腹下可十鑽遍者, 名敗龜, 治血麻痺. 方書多用敗龜, 取鑽灼之多者, 一名漏天機. 《本草》
SS	龜乃陰中至陰之物, 稟北方之氣而生, 故大有補陰之功. 《丹心》
DH	肉
SS	性溫, 味酸. 除濕瘴, 風痺, 踒折. 食之一如鱉法.
SS	十二月勿食龜肉, 損命. 多神靈, 不可輕殺. 《本草》
DH	尿
SS	主耳聾, 滴耳中, 卽差.
SS	龜尿最難得, 取龜置盤中, 以鑑照之, 龜見影淫發而失尿. 又, 以紙撚點火, 以點其尻, 亦致失尿. 《本草》
SS	以龜置荷葉上, 用猪鬃, 鼻內刺之, 卽出. 《類聚》
SS	熱龜體, 上下抖擻之, 尿卽出. 《俗方》
SS	置龜蓮葉, 以鏡照之, 尿自出. 諸法皆不及鏡照之駃. 《綱目》
CH	鼈甲 쟈라등겁질
SS	性平, 味鹹, 無毒. 主癥瘕痃癖. 除骨節間勞熱, 婦人漏下五色羸瘦, 小兒脇下痞堅. 療溫瘧, 墮胎. 《本草》
SS	除崩主漏. 消痃癖, 骨蒸勞熱. 《醫鑑》
SS	生江湖. 生取甲, 剔去肉爲好. 不用煮脫者. 但看有連厭及乾厭便好. 若兩邊骨出, 知已被煮也.
SS	要綠色九肋多裙, 重七兩者爲上. 取無時.
SS	食鱉忌莧.
SS	凡用, 以醋煮黃色. 去勞熱, 童尿煮一日. 《本草》
DH	肉
SS	性冷, 味甘. 主熱氣濕痺, 婦人帶下. 益氣, 補不足. 細擘, 和五味煮食之. 但不可久食, 則損人, 以其性冷故也.
SS	鱉甲鱉肉, 補陰.
SS	三足者, 獨足者, 頭足不能縮者, 幷大毒, 不可食之. 《本草》
SS	鱉, 其聽以眼, 故稱守神. 《入門》
DH	頭
SS	主産後陰脫及脫肛. 燒灰付之. 頭血亦塗脫肛. 《本草》
DH	黿 장큰쟈라
SS	性微溫. 主濕氣. 消百藥毒.
SS	鱉之最大者爲黿, 生江湖中. 有闊一二丈者, 卵大如雞鴨子. 人捕食之. 《本草》
CH	瑇瑁 야긔겁질
SS	性寒, 無毒. 解百藥毒, 辟蠱毒, 療心經風熱.
SS	瑇[與玳同]瑁, 龜類也. 惟腹背甲, 皆有紅點斑文. 生海中, 採無時. 入藥, 須生者乃佳. 《本草》
DH	肉
SS	性平. 主諸風. 鎭心脾, 利大小腸, 通月經. 《本草》
CH	石決明 포겁질
SS	性平, 味鹹, 無毒. 主靑盲, 內障, 肝肺風熱, 目中障瞖.
SS	鰒魚甲也. 一名九孔螺, 一名千里光. 生東南海中, 以七孔九孔者爲良. 採無時. 眞珠母也. 內亦含珠.
SS	麪裹熟煨, 或鹽水煮一伏時, 然後磨去外黑皺皮了, 細硏如麪, 方堪用. 《本草》
DH	肉
SS	名鰒魚. 性涼, 味鹹, 無毒. 啖之明目.
SS	人採肉以供饌, 最爲珍味.
SS	殼肉皆治目. 《本草》
CH	蟹 게
SS	性寒[一云涼], 味鹹, 有毒[一云微毒]. 主胸中熱結. 治胃氣消食. 療漆瘡. 治産後肚痛, 血不下.
SS	生近海溪澗湖澤中. 八足二螯, 足節屈曲. 行則旁橫, 故曰, 一名螃蟹. 今人以爲食品之佳味.
SS	每至夏末秋初, 則如蟬蛻解, 當日名蟹之意, 必取此也.
SS	八月前, 每箇腹內, 有稻芒一顆, 東輸海神, 待輸芒後, 過八月方可食, 經霜更味美, 未經霜時有毒. 《本草》
SS	殼闊多黃者名蠘, 其螯最銳, 食之行風氣. 扁而大者名蝤蛑, 解熱氣. 最小者名蟛螖, 食之生吐利. 一螯大一螯小者名擁劒, 可供食. 《入門》
SS	獨螯獨目四足六足, 皆有毒, 不可食. 海中有大蟹, 不入藥用. 《本草》
DH	脚中髓及殼中黃
SS	幷能續斷絶筋骨. 《本草》
DH	爪
SS	破胞墮胎, 破宿血, 止産後血閉, 腹痛. 《本草》
DH	石蟹 가재
SS	與螃蟹不同, 形且小. 其黃付久不合疽瘡. 螃蟹橫行, 石蟹退行, 此亦異. 生溪澗中. 《俗方》
CH	桑螵蛸 나모우희당의아집
SS	性平, 味鹹甘, 無毒. 療男子腎衰, 漏精, 精自出. 止小便滑數, 或遺尿.
SS	一名蝕疣, 螳螂子也. 生桑樹上, 二月三月採. 蒸之, 當火灸, 不爾令人泄.
SS	以桑上者爲好, 兼得桑皮之津氣也. 略蒸過用之. 《本草》
CH	蟬殼 야헝울
SS	主小兒癎, 及不能言. 治目昏瞖不見物. 又療痘瘡不快出, 甚良. 專主小兒諸疾. 五月採. 《本草》
CH	蠐螬 굼벙이
SS	性微寒, 味鹹, 有毒. 主惡血血瘀, 痺氣, 目中淫膚, 靑瞖白膜, 及破骨踒折, 金瘡內塞. 下乳汁.
SS	生人家積糞草中, 取無時. 反行者良. 此蟲以背行, 反駃於脚. 《本草》
SS	生桑柳樹中, 內外潔白者佳. 生糞中者, 止可敷瘡疽. 採取陰乾, 糯米同炒, 米焦取出, 去口畔及身上黑塵了, 乃可用. 《入門》
SS	然不背行者, 非眞蠐螬也. 《俗方》
CH	白殭蠶 누에주거니
SS	性平, 味鹹辛, 無毒[一云小毒]. 主小兒驚癎. 去三蟲, 滅黑䵟及諸瘡瘢痕, 幷一切風疾, 皮膚痒痺. 又主婦人崩中下血.
SS	蠶自殭死, 白色而條直者, 爲佳. 四月取. 勿令中濕, 濕則有毒.
SS	糯米泔浸, 去涎嘴, 薑汁炒用. 《本草》
DH	蠶蛹子 누엣고티예본도기
SS	性平, 味甘, 無毒. 治風及勞瘦. 乃繰絲後繭內蛹者也. 《本草》
CH	原蠶蛾 도나기누에나
SS	性溫[一云熱], 味鹹, 有小毒. 壯陽事, 止泄精尿血, 煖水藏, 益精氣, 强陰道, 令交接不倦.
SS	是重養蠶, 俗呼爲晩蠶. 取蛾去翅足, 微炒用.
SS	原, 再也, 是第二番蠶, 以其敏於生育也. 蠶蛾ㆍ蠶沙ㆍ蠶退ㆍ蠶紙, 皆取第二番者, 佳.
SS	原蠶蛾, 有原復敏速之義. 《本草》
DH	蠶沙
SS	蠶屎, 一名蠶沙. 性溫, 無毒. 治風痺不仁, 腸鳴.
SS	一名馬鳴肝. 淨收取, 曬乾, 炒黃色用. 五月收者良.
SS	或酒浸服, 或炒熱熨病處. 《本草》
DH	蠶布紙
SS	性平. 治血風, 益婦人, 一名馬鳴退, 亦謂之蠶連. 治婦人血露, 婦人藥多用之.
SS	是初出蠶殼, 在紙上者, 亦名蠶退. 入藥當微炒. 《本草》
DH	新綿
SS	燒灰, 主五痔下血.
SS	弓弩弦, 主難産胞衣不出, 燒灰飮服. 《本草》
CH	緣桑螺 나모우희인팡이
SS	主脫肛. 燒末, 猪脂和付, 立縮.
SS	此螺似蝸牛而小. 雨後好緣桑樹葉. 《本草》
CH	樗雞 비히
SS	性平, 味苦, 有小毒. 主陰痿, 益精, 强陰, 生子.
SS	今所謂莎雞. 六月後出飛, 而振羽索索作聲. 今在樗樹上, 人呼爲紅娘子, 頭翅皆赤. 七月採, 暴乾, 微炒用.
SS	形類蠶蛾, 但頭足微黑, 翅兩重, 外一重灰色, 下一重深紅, 五色皆具, 腹大, 此則樗雞也. 《本草》
CH	蝸牛 집진팡이
SS	性寒[一云冷], 味鹹, 有小毒. 主賊風喎噼, 踠跌, 脫肛. 治驚癎, 止消渴.
SS	一名海羊, 卽負殼蛞蝓也. 八月採, 以形圓而大者爲勝. 入藥炒用.
SS	蝸牛負殼而行, 驚之則縮, 首尾俱藏入殼中. 有四角. 二物大同小異. 《本草》
DH	蛞蝓 집업슨팡이
SS	性味功用同蝸牛.
SS	蛞[音活]蝓[音兪], 大於蝸牛, 無殼而有二角. 久雨, 竹林池沼間, 多有出者. 《本草》
CH	石龍子 도룡
SS	性寒, 味鹹, 有小毒. 主五癃. 破石淋, 利水道.
SS	一名蜥蜴. 入藥, 當用溪澗澤水中者. 以五色具者, 爲雄而良. 色不具者, 爲雌力劣. 五月取, 一云三四月, 八九月採, 火乾. 《本草》
SS	形似龍而小, 能致風雨. 《入門》
SS	又有蝎虎蝘蜓守宮, 相類, 生草野間, 然非石龍也. 《入門》
CH	蝱蟲 등의
SS	性寒, 味苦, 有毒. 主逐瘀血, 破血積癥瘕, 通利血脈.
SS	治瘀血血閉. 破癥結, 消積膿, 墮胎. 《本草》
SS	蝱散積血. 《淮南》
SS	木蝱, 長大綠色. 咂牛馬或至顚仆. 蜚蝱, 狀如蜜蜂, 腹凹褊, 微黃綠色, 醫家所用蝱蟲卽此也. 又有一種小蝱, 大如蠅, 咂牛馬亦猛. 三種大抵同體, 俱能破血. 五月採, 腹有血者良. 炒黃, 去頭翅足用. 《本草》
CH	紫貝 굴근쟈개
SS	性平, 無毒. 明目, 去熱毒. 生海中, 卽砑螺也. 大二三寸, 紫斑而骨白. 《本草》
DH	貝子 효근쟈개
SS	性平[一云涼], 味鹹, 有毒. 破五淋, 利小便, 散結熱, 治目中障瞖.
SS	生海中, 貝類之最小者. 潔白如魚齒, 故一名貝齒.
SS	紫貝是大者, 此是小小貝子也. 採無時.
SS	酒洗, 火煆, 細硏, 水飛用之. 《本草》
CH	[唐]海馬
SS	性平溫, 無毒. 主難産.
SS	婦人難産, 手握此蟲, 則如羊之産也. 生物中, 羊産最易. 臨産帶之, 或手持之可也.
SS	一名水馬, 生南海中. 大小如守宮, 頭如馬, 身如鰕, 背傴僂, 其色黃褐, 盖鰕類也. 收之暴乾, 以雌雄爲一對. 《本草》
CH	蟾蜍 두터비
SS	性寒, 味辛, 有毒. 破癥結, 療惡瘡, 殺疳蟲. 治猘犬傷瘡, 及小兒面黃, 癖氣.
SS	身大, 背黑無點, 多㾦磊. 不能跳, 不解作聲, 行動遲緩, 多在人家濕處.
SS	蟾蜍, 俗名癩疙麻, 又名風雞. 《正傳》
SS	五月五日, 取乾之, 東行者良. 刳去皮爪, 酒浸一宿, 陰乾, 酥灸或酒灸去骨, 或燒存性用之. 《本草》
DH	眉酥
SS	性寒, 有毒. 治癰疽丁瘡瘰癧, 及一切惡瘡. 又治小兒疳瘦, 蚛牙痛.
SS	五月五日, 取活蟾, 眉間裂之, 有白汁出, 謂之蟾酥. 以油紙裹, 陰乾, 用時, 以人乳汁化開, 入藥. 《本草》
SS	勿令入人眼, 卽瞎. 《綱目》
SS	取法, 又見雜方
DH	肪
SS	塗玉, 則刻之如蠟, 但不可多得. 但取肥者, 剉煎膏以塗玉, 亦軟. 《本草》
DH	屎
SS	謂之土檳榔, 出下濕地, 往往有之. 主惡瘡. 《本草》
DH	蝦蟆 개고리
SS	性冷, 無毒. 塗癰腫, 貼惡瘡, 解熱結腫.
SS	背有黑斑點, 形小腹大, 能跳接百蟲食之, 時作呷呷聲, 擧動極急, 在陂澤間者, 是也. 《本草》
DH	䵷 머구리
SS	性寒[一云冷], 味甘, 無毒. 主小兒熱瘡, 肌瘡, 臍傷, 止痛.
SS	蝦蟆屬也. 似蝦蟆而背靑綠色, 善鳴, 聲作蛙者, 是也. 生水澤中, 取無時, 所謂在水曰蛙者也.
SS	背靑, 腹白, 嘴尖, 後脚長, 故善躍.
SS	背有黃紋者, 名爲金線蛙, 殺尸疰病蟲, 去勞劣, 解熱毒.
SS	黑色者, 南人呼爲蛤子. 食之至美, 補虛損. 《本草》
CH	蚌蛤 바다굴근죠개
SS	性冷[一云寒], 味甘, 無毒. 明目, 止消渴, 除熱毒, 解酒毒, 去眼赤. 療婦人虛勞, 血崩帶下. [肉之功也]
SS	爛殼粉, 卽蚌粉也. 飮下, 主反胃, 心胸間痰飮作痛, 兼療癰腫.
SS	此海中大蛤也. 老蚌含珠, 此物能産眞珠. 《本草》
DH	蛤蜊 조개
SS	性冷, 味甘, 無毒. 潤五藏, 止消渴, 開胃, 解酒毒, 能醒酒. 婦人血塊, 宜煮食. [肉之功也]
SS	殼粉, 主老癖能爲寒熱. 蛤粉, 卽海蛤粉也. 以蛤蜊殼, 火煆, 硏爲粉, 治痰痛. 《丹心》
SS	蛤粉, 攻疝痛, 反胃, 能軟頑痰.
SS	月令, 雀入大水爲蛤者也. 《本草》
DH	車螯 바다장큰죠개
SS	性冷, 無毒. 治酒毒, 消渴, 酒渴. [肉之功也]
SS	殼治瘡腫. 火煆醋淬爲末, 甘草末等分, 酒服. 又醋調付腫上, 妙.
SS	是海中大蛤, 一名蜃. 能吐氣爲樓臺者. 月令, 雉入大水爲蜃, 卽此也. 《本草》
DH	海粉
SS	治肺燥. 熱痰能降, 濕痰能燥, 塊痰能軟, 頑痰能消. 取其鹹能軟堅也. 止入丸藥.
SS	製法詳見雜方. 《本草》
DH	海石
SS	性平, 味淡. 治痰燥在咽不出. 療痰塊, 血塊, 食塊, 心痛, 疝痛, 遺精, 白濁, 帶下. 入藥, 火煆, 或醋煮, 硏用. 《入門》
SS	海石, 卽蛤蜊殼, 在海中泥沙, 日久風波淘汰, 圓淨如石, 故名海石. 其味苦鹹, 故能軟堅化痰. 《丹心》
SS	出閩廣. 海粉海石同種, 石其根也. 近有造海粉法, 終不如生成之爲美. 《入門》
DH	文蛤海蛤
SS	出東海, 大如巨勝. 有紫文彩, 未爛者爲文蛤, 無文彩, 已爛爲海蛤. 二蛤同類, 主治亦同. 《入門》
DH	馬刀 십죠개
SS	性微寒, 味辛, 有毒. 主漏下赤白. 破石淋, 除五藏間熱. 殺禽獸賊鼠, 療痰飮作痛. [殼之功也]
SS	一名馬蛤. 生江湖池澤, 處處有之. 細長小蛤也, 多在泥沙中. 取無時, 火煆用. 《本草》
SS	形如斬馬刀, 故爲名, 卽蚌之類也. 肉可爲鮓, 然多食發風痰. 與蚌蛤ㆍ蚶ㆍ蜆ㆍ螺螄, 大同小異. 《入門》
DH	蜆 가막죠개
SS	性冷[一云寒], 無毒. 明目, 利小便, 下熱氣, 開胃, 止消渴, 解酒毒目黃. [肉之功也]
SS	爛殼灰, 性溫, 治陰瘡, 止痢, 療反胃吐食, 除心胸痰水.
SS	小於蛤, 黑色, 生水泥中. 採無時. 《本草》
DH	蚶 살죠개
SS	性溫, 味甘, 無毒. 利五藏, 健胃溫中, 消食起陽. [肉之功也]
SS	殼, 火煆醋淬爲末, 醋膏丸服. 治一切血氣, 冷氣, 癥癖.
SS	出海中, 味最重, 殼如瓦屋, 故一名瓦壟子. 《本草》
SS	瓦壟子, 能消血塊, 次消痰積. 《正傳》
SS	疑是今之江瑤柱也. 其肉味甘, 而殼似瓦屋, 出咸鏡道海中. 《俗方》
DH	蟶 가리맛
SS	性溫[一云寒], 味甘, 無毒. 主心胸煩悶, 止渴.
SS	生海泥中, 長二三寸, 大如指, 兩頭開. 煮食之. 《本草》
DH	淡菜 홍합 又云 셥
SS	性溫, 味甘, 無毒. 補五藏, 利腰脚, 益陽事. 療虛損羸瘦, 幷産後血結腹痛. 治癥瘕, 及崩中, 帶下.
SS	生海中, 一頭尖, 中含小毛. 一名殼菜, 又名東海夫人. 雖形狀不典, 而甚益人. 煮食良. 採無時. 《本草》
SS	海物皆鹹, 惟此味淡, 故爲名, 俗名紅蛤. 《入門》
CH	鰕 사요
SS	性平, 味甘, 有小毒. 主五痔, 久食動風. 生江海〈ann_A001_904_001〉中稍大, 煮之色白.
SS	生溝渠中, 小者, 主小兒赤白遊腫. 煮之色赤. 《本草》
CH	田螺 우롱이
SS	性寒, 味甘, 無毒. 解熱毒, 止渴. 治肝熱目赤腫痛, 利大小便, 除腹中熱結.
SS	療熱, 醒酒.
SS	生水田中, 形圓, 大如桃李. 類蝸牛而尖長, 靑黃色. 夏秋採之, 先用米泔浸去泥, 乃煮食之.
SS	一名螺螄. 《日用》 又名鬼眼睛. 卽土墻上螺螄殼也. 《東垣》
SS	此物至難死, 有誤泥在壁中, 三十年猶活, 能服氣, 飮露. 《本草》
DH	殼
SS	主反胃, 胃冷. 消痰, 療心腹痛, 取爛殼, 火煆爲末, 用之. 《本草》
DH	海螺 바다나쇼라
SS	治目痛久不愈. 取生螺, 抹開, 以黃連納螺口中, 取汁點目中. 海中小螺也. 《本草》
CH	烏蛇 거믄얌
SS	性平, 味甘, 有小毒[一云無毒]. 主大風疥癩, 眉髭脫落, 皮膚頑痺生瘡. 治熱毒風, 及一切諸風, 癮疹疥癬.
SS	背有三稜, 色黑如漆, 性善不噬物, 頭上有逆毛. 至枯死而眼不陷如活者. 稱之重七錢半至一兩上爲上, 用之入神. 麤大者轉重, 力彌減.
SS	尾細長, 能穿小銅錢一百文者佳. 此蛇脊高, 世謂之劒脊烏蛇. 多在蘆叢中嗅其花氣, 亦乘南風吸, 最難採捕. 酒浸, 去皮骨取肉, 焙乾用. 《本草》
SS	我國黃海道豊川, 海中椒島有之. 常在椒樹上, 吸其氣, 然最難得. 《俗方》
CH	白花蛇 산므애얌
SS	性溫, 味甘鹹, 有毒. 主大風疥癩, 暴風瘙痒, 中風喎斜, 癱瘓, 骨節疼痛, 及白癜, 癧瘍, 癮疹, 風痺.
SS	蛇何以治風. 綠蛇性竄, 卽令引藥, 至於有風疾處. 因定號之爲使.
SS	黑質白章, 其文作方勝白花. 治風速於諸蛇, 一名褰鼻蛇. 生深山谷中, 九十月採捕之, 火乾.
SS	諸蛇鼻向下, 獨此蛇鼻向上, 以此名褰鼻蛇. 雖枯死, 眼如活, 當以眼不陷爲眞.
SS	此蛇有大毒, 頭尾各二尺尤甚. 只取中段, 酒浸候潤, 去皮骨, 焙, 收其肉用之. 其骨遠棄埋之, 恐傷人, 與生者無異. 《本草》
CH	蛇蛻 야헝울
SS	性平, 味鹹, 無毒[一云有毒]. 主小兒百二十種驚癎癲疾, 大人五邪狂亂, 及百鬼魅, 療喉痺蠱毒, 催生易産, 去眼中障瞖, 甚療惡瘡.
SS	一名龍子衣, 生田野. 五月五日十五日取之, 皆須完全, 石上者佳. 要用白如銀色者.
SS	蛇從口翻退出, 眼睛亦退, 今眼藥用此義也. 《本草》
SS	埋土中一宿, 醋浸, 灸乾用之, 或燒存性. 《入門》
CH	蝮蛇膽 독샤의게
SS	性微寒, 味苦, 有毒. 主䘌瘡, 殺蟲良.
SS	肉有大毒, 不可輕用.
SS	其蛇黃黑色, 黃頷尖口, 毒最烈. 諸蛇之中, 此獨胎産. 《本草》
CH	土桃蛇 굳얌
SS	此蛇黃色, 在土窟中. 入秋則鳴吼, 其聲遠聞. 取肉燒灰, 酒服. 治大風, 諸風疥癩, 一切風. 《俗方》
CH	蜘蛛 거믜
SS	性微寒, 有毒. 主大人小兒㿉. 療小兒大腹丁奚. 又主蜂蛇蜈蚣毒. 空中作圓網, 身小尻大, 大腹深灰色, 腹內有蒼黃膿者, 眞也. 去頭足, 硏膏用. 若炒焦則無功. 《本草》
DH	網
SS	療喜忘. 七月七日取之, 納衣領中.
SS	又取網, 纏贅疣, 自枯落. 《本草》
DH	斑蜘蛛
SS	性冷, 無毒. 治瘧疾, 丁腫. 用如上法. 小於蜘蛛而色斑. 《本草》
DH	壁錢 납거믜
SS	性平, 無毒. 主鼻衄, 及金瘡血不止. 取蟲汁點之.
SS	蟲上錢幕, 主小兒嘔吐.
SS	似蜘蛛而小, 在闇壁間, 形扁如錢, 作白幕者, 是也. 一名壁鏡. 《本草》
CH	蚯蚓 디룡이
SS	性寒, 味鹹, 無毒[一云小毒]. 主蛇瘕蠱毒. 去三蟲, 殺長蟲. 療傷寒伏熱發狂, 及黃疸, 幷天行熱疾, 喉痺, 蛇蟲傷.
SS	一名地龍. 白頸是其老者, 宜用此. 三月取, 破去土, 日乾微熬, 作末用之.
SS	取生者, 去土着鹽, 須臾成水, 名地龍汁.
SS	行路人踏殺者, 名千人踏, 入藥燒用. 《本草》
SS	性寒, 大解熱毒. 若腎藏風下疰病, 不可闕也. 仍須鹽湯送下. 《丹心》
DH	屎
SS	呼爲蚓螻, 又名六一泥, 在韭菜地上者佳. 療狂犬傷瘡, 及諸惡瘡. 《本草》
CH	蜈蚣 진에
SS	性溫, 味辛, 有毒. 主鬼疰, 蠱毒, 邪魅, 蛇毒. 殺老物老精, 去三蟲. 療溫瘧, 心腹結聚, 癥癖, 墮胎, 去惡血.
SS	多在土石間, 腐爛積草處, 及人家屋壁間. 背光黑綠色, 足赤腹下黃, 頭金色多足, 以頭足赤者爲良. 七月採, 暴乾, 入藥灸用.
SS	一名蝍蛆. 淮南子曰, 蝍蛆甘帶. 帶者, 小蛇也. 其性能制蛇, 見之則便緣而啖其腦.
SS	又性畏蛞蝓, 觸其身則蜈蚣死, 故取以治蜈蚣毒. 《本草》
SS	薑汁灸, 去頭足爲末用. 《入門》
SS	一名天龍. 《類聚》
CH	[唐]蛤蚧
SS	性平, 味鹹, 有小毒[一云無毒]. 治肺氣, 止嗽, 通月經, 下石淋, 通水道.
SS	首如蝦蟆, 背有細鱗, 身短尾長, 藥力專在尾. 酥灸用. 《本草》
SS	生嶺南, 朝夕自鳴蛤蚧. 《本草》
CH	水蛭 검어리
SS	性平[一云微寒], 味鹹苦, 有毒. 治瘀血積聚, 破癥結, 墮胎, 利水道, 通女子月侯不通, 欲成血勞.
SS	生池澤中, 五六月採, 暴乾.
SS	一名馬蜞, 一名馬蟥[一作蝗]. 或有長者, 當以小者爲佳. 咂牛馬人血, 滿腹者, 尤佳.
SS	取蛭當展令長, 腹中有子者去之. 此物至難死, 雖火灸經年, 得水猶活. 《本草》
SS	米泔浸一宿, 日乾, 細剉, 以石灰炒黃色用之. 《得效》
CH	斑猫 갈외
SS	性寒, 味辛, 有大毒. 主鬼疰蠱毒. 蝕死肌, 破石淋, 通利水道, 治瘰癧, 墮胎.
SS	大豆花時, 此蟲多在葉上, 長五六分. 甲上黃黑斑文, 烏腹尖喙, 如巴豆大. 七月八月取, 陰乾, 用時, 去翅足, 入糯米同炒, 米黃爲度, 生則吐瀉人. 《本草》
DH	芫靑 쳥갈외
SS	性微溫, 味辛, 有毒. 形大小如斑猫, 而純靑綠色, 三四月取, 暴乾. 《本草》
DH	地膽
SS	性寒, 味辛, 有毒. 功用製法, 同斑猫.
SS	此蟲, 二三月在芫花上, 呼爲芫靑, 六七月在葛花上, 呼爲葛上亭長, 八月在豆花上, 呼爲斑猫. 九月十月欲還地蟄, 呼爲地膽. 盖一蟲隨時變耳. 《本草》
CH	雀瓮 쇠야기
SS	性平, 味甘, 無毒[一云有毒]. 主小兒驚癎及諸疾.
SS	一名天漿子, 卽蛅蟴房也. 多在木枝上, 形如雀卵, 紫白間斑. 其子在瓮中, 如蛹在繭, 取子用之. 八月採, 蒸之.
SS	其蟲似蠶而短, 背有五色斑. 背上毛螫人, 有毒. 欲老, 口吐白汁, 凝聚成瓮. 子在中, 如繭之有蛹. 《本草》
SS	治小兒驚風, 最妙. 《入門》
CH	蜣蜋 구으리
SS	性寒, 味鹹, 有毒. 主小兒驚癎腹脹寒熱, 大人癲狂及奔豚. 出箭頭, 療惡瘡, 能墮胎.
SS	一名蛣蜋, 處處有之. 喜入人牛馬糞中, 取屎丸而却推之. 俗呼爲推丸. 當取大者, 以鼻頭扁者爲眞. 入藥, 去翅足炒用. 五月五日取, 蒸藏之. 臨用當灸. 其中鼻高目深者, 名胡蜣蜋, 用之最佳. 《本草》
CH	[唐]五靈脂
SS	性溫, 味甘, 無毒. 主心腹冷痛. 通利血脈, 下女子月閉. 《本草》
SS	此物入肝最速, 能行血止血. 治婦人血氣刺痛, 甚效. 《丹心》
SS	北地寒號蟲糞也. 色黑如鐵, 採無時. 此蟲四足有肉翅, 不能遠飛.
SS	多挾沙石, 先以酒硏飛, 鍊去沙石, 乃佳. 《本草》
SS	生用, 酒硏飛, 鍊去沙石. 熟用者飛後炒, 令烟起, 另硏用. 《入門》
SS	去心腹死血作痛, 最妙. 《醫鑑》
CH	[唐]蝎 젼갈
SS	性平, 味甘辛, 有毒. 療諸風, 及中風喎斜, 癱瘓語遲, 手足抽掣, 幷小兒驚風.
SS	出靑州, 形緊小者良. 採無時. 有用全者, 有用梢者, 梢力尤功. 水洗去腹中土, 炒用.
SS	蝎前謂之螫, 後謂之蠆, 螫人最毒. 《本草》
SS	我國昌德宮後苑及黃州, 時有生者, 盖貿諸中朝, 而來時散失者也. 《俗方》
CH	螻蛄 도로래
SS	性寒[一云冷], 味鹹, 無毒[一云有毒]. 主産難. 潰癰腫, 下哽噎, 除惡瘡, 出惡刺, 療水腫. 《本草》
SS	此物走小腸膀胱, 其效甚捷. 《綱目》
SS	一名螜, 俗名土狗. 處處有之. 穴地糞壤中而生, 以夜出者爲良. 夏至後取, 暴乾, 入藥炒用.
SS	自腰以前甚澁, 主止大小便, 從腰以後甚利, 主下大小便. 《本草》
DH	腦
SS	主竹木惡刺, 入肉不出. 取腦塗之, 卽出. 《本草》
CH	[唐]穿山甲
SS	性微寒, 有毒. 主五邪鬼魅, 驚啼悲泣, 及小兒驚邪. 療山嵐瘴瘧, 痔瘻惡瘡.
SS	一名鯪鯉甲, 以其好穿地道, 故又名穿山甲. 形似鯉魚而有四足, 能陸能水. 採無時. 用時, 細剉, 蚌粉炒成珠, 爲末用. 《本草》
CH	蜻蛉 자리
SS	性微寒[一云涼], 無毒. 壯陽, 煖水藏, 止精.
SS	一名蜻蜓, 一名靑娘子. 六足四翼, 好飛溪渠側. 五六月取乾, 去翅足, 炒用.
SS	有數種, 當用靑色大眼者, 爲良. 《本草》
CH	螢火 반
SS	性微溫, 味辛, 無毒. 主明目. 治靑盲. 治蠱毒鬼疰, 通神精.
SS	一名夜光, 乃腐草所化. 常在大暑前後飛出, 是得大火之氣, 變化明照也. 七月七日取, 納酒中, 死乃乾之. 《本草》
CH	鼠婦 쥐며느리
SS	性溫[一云微寒], 味酸, 無毒[一云有毒]. 主氣癃, 不得小便, 婦人月閉, 血瘕. 通小便, 能墮胎.
SS	亦謂濕生蟲, 在人家地上, 多在下濕處, 瓮器底及土坎中. 常着鼠背, 故一名鼠負. 《本草》
SS	卽地雞也. 端午日採, 曬乾. 《入門》
CH	衣魚 반대좀
SS	性溫, 味鹹, 無毒[一云有毒]. 主婦人疝瘕, 小便不利, 小兒中風項强. 療淋, 利小便, 墮胎, 滅瘡瘢.
SS	一名壁魚. 衣中有之, 然多在書卷中, 或久不動帛中. 身有厚粉, 而手搐之則落. 其形稍似魚, 故曰衣魚. 採無時. 《本草》
CH	蝨子 니
SS	人大熱則腦縫裂開, 取黑蝨三五百枚, 搗付之. 及療丁腫肉刺.
SS	病人將死, 虱離身. 或云, 取蝨於床前, 蝨行, 背病者則死, 向病者則生. 《本草》
CH	活師 올창이
SS	主熱瘡及疥癬. 搗付之.
SS	卽科斗蟲也. 乃蝦蟆兒. 生水中有尾, 漸大而脚生則尾脫. 《本草》
CH	蚘蟲 사모긔셔난거위
SS	性大寒. 主目赤熱痛. 取汁滴目中, 卽差.
SS	是大小人吐出蛔蟲也. 可收之. 暴乾, 末用, 亦可. 《本草》
CH	蠱蟲 노굴인사의게셔난벌에
SS	患蠱人, 燒爲灰, 服之, 立愈.
SS	是蠱病人, 諸竅中, 時有蟲出, 取之暴乾用. 《本草》


BB	果部
XX	凡九十一種.
CH	蓮實 년밤
SS	性平寒, 味甘, 無毒. 養氣力, 除百疾, 補五藏, 止渴, 止痢, 益神安心. 多食令人喜. 《本草》
SS	補十二經氣血. 《入門》
SS	一名水芝丹, 一名瑞蓮, 亦謂之藕實. 其皮黑而沈水者, 謂之石蓮. 入水必沈, 惟煎鹽鹵能浮之. 處處有之, 生池澤中. 八月九月, 取堅黑者. 用生則脹人腹中, 蒸食之良. 《本草》
SS	其葉爲荷, 其莖爲茄, 其本爲蔤. 其花未發爲菡萏, 已發爲芙蓉, 其實爲蓮, 其根爲藕, 其中爲的, 的中有靑長二分爲薏, 味苦者是也. 芙蕖, 其總名也. 《本草》
SS	凡用, 白蓮爲佳. 《日用》
DH	藕汁
SS	性溫, 味甘, 無毒. 藕者, 蓮根也. 止吐血, 消瘀血. 生食, 主霍亂後虛渴. 蒸食, 甚補五藏, 實下焦. 與蜜同食, 令人腹藏肥, 不生諸蟲.
SS	除煩, 止泄, 解酒毒, 壓食, 及病後熱渴.
SS	節性冷, 解熱毒, 消瘀血.
SS	昔宋太官, 誤削藕皮, 落羊血中, 其䘓[音坎]不成. 乃知藕能散血也. 《本草》
DH	荷葉
SS	止渴, 落胞, 殺蕈毒. 主血脹腹痛.
SS	荷鼻, 性平, 味苦, 無毒. 主血痢. 安胎, 去惡血, 卽荷葉蔕也. 謂之荷鼻. 《本草》
DH	蓮花
SS	性煖, 無毒. 鎭心, 輕身, 駐顔. 入香甚妙.
SS	一名佛座鬚, 卽蓮花蘂也. 《正傳》
SS	蓮花蘂, 澁精氣. 《入門》
DH	蓮薏
SS	的中有靑爲薏. 味甚苦, 食之令人霍亂. 《本草》
SS	薏, 蓮心也. 治心熱, 及血疾作渴, 幷暑月霍亂. 《局方》
CH	橘皮 동뎡귤
SS	性溫[一云煖], 味苦辛, 無毒. 能治胸膈間氣, 開胃止痢, 消痰涎. 主上氣咳嗽. 止嘔逆, 利水穀道.
SS	木高一二丈, 葉與枳無別, 刺生莖間. 夏初生白花, 六七月而成實, 至冬黃熟, 乃可啖. 十月採, 以陳者爲良. 生南方. 《本草》
SS	我國惟産濟州, 其靑橘柚子柑子皆産焉. 《俗方》
SS	補脾胃, 不去白. 若理胸中滯氣, 須去白. 色紅, 故名紅皮, 日久者佳, 故名陳皮.
SS	留白者, 補胃和中, 去白者, 消痰泄氣.
SS	有白朮則補脾胃, 無白朮則瀉脾胃. 有甘草則補肺, 無甘草則瀉肺. 《丹心》
SS	入下焦, 用鹽水浸. 肺燥者, 童尿浸, 曬用. 《入門》
DH	肉
SS	性冷, 味甘酸. 止消渴, 開胃. 卽橘之瓤也. 不可多食, 令人多痰.
SS	酸者聚痰, 甛者潤肺. 皮堪入藥, 肉非宜人. 《本草》
DH	橘囊上筋膜
SS	治渴及吐酒. 煎湯飮, 妙. 《本草》
DH	核
SS	治腰痛, 膀胱氣, 腎冷. 炒作末, 酒服, 良. 《本草》
CH	靑橘皮 프른귤
SS	性溫, 味苦, 無毒. 主氣滯. 下食, 破積結及膈氣. 《本草》
SS	形小而色靑, 故一名靑皮. 足厥陰引經藥, 又入手少陽經. 氣短者禁用. 消積, 定痛, 醋炒. 《入門》
SS	陳皮味辛, 理上氣, 靑皮味苦, 理下氣, 二味俱用, 散三焦氣也. 宜去白用. 《易老》
SS	今之靑橘, 似黃橘而小, 別是一種耳. 收之, 去肉暴乾. 《本草》
SS	靑皮, 乃肝膽二經之藥, 人多怒, 脇下有鬱積, 最效. 《正傳》
DH	葉
SS	導胸中逆氣, 行肝氣, 乳腫及脇癰用之. 《入門》
CH	柚子 유
SS	皮厚, 味甘, 無毒. 去胃中惡氣, 解酒毒, 治飮酒人口氣.
SS	果之美者, 有雲夢之柚.
SS	小曰橘, 大曰柚, 柚似橙而大於橘. 《本草》
SS	橘之大者, 曰柚. 《丹心》
CH	乳柑子 감
SS	性大寒[一云冷], 味甘, 無毒. 主腸胃中熱毒. 止暴渴, 利小便, 解酒毒及酒渴.
SS	樹若橘樹, 子形似橘而圓大. 皮色生靑熟黃赤. 霜後甚甛, 故名柑子. 《本草》
CH	大棗 대츄
SS	性平[一云溫], 味甘, 無毒. 安中養脾, 補五藏, 助十二經脈, 補津液, 通九竅, 强志, 和百藥.
SS	一名乾棗, 處處有之. 八月採, 暴乾.
SS	其皮裏肉補虛, 所以合湯, 皆擘之也. 《本草》
SS	味甘, 補經不足, 以緩陰血. 血緩則脈生, 故能助十二經脈. 《入門》
DH	生棗
SS	味甘辛. 多食令人腹脹, 羸瘦, 生寒熱.
SS	蒸煮食, 則補腸胃, 肥中益氣, 生食則腹脹注泄. 《本草》
DH	核中仁
SS	三歲陳核中仁燔之, 主腹痛邪氣疰忤. 《本草》
DH	棗葉
SS	爲末服, 使人瘦. 取汁揩熱疿瘡, 良. 《本草》
CH	蒲萄 보도
SS	性平, 味甘[一云甘酸], 無毒. 主濕痺. 治淋, 通小便, 益氣强志, 令人肥健.
SS	子有紫白二色. 紫者名馬乳, 白者名水晶, 又有圓者, 又有無核者. 七月八月熟, 北果之最珍者.
SS	暴收其實, 以治瘡疹不出, 甚效. 多食, 昏人眼.
SS	取汁釀酒, 名曰蒲萄酒. 《本草》
DH	根
SS	煮汁飮, 止嘔噦. 又主姙婦子上衝心, 卽下.
SS	性能下走滲道. 《丹心》
DH	蘡薁 묀멀위
SS	卽山蒲萄也. 實細而味酸, 亦堪作酒. 《丹心》
CH	栗子 밤
SS	性溫, 味鹹, 無毒. 益氣, 厚腸胃, 補腎氣, 令人耐飢.
SS	處處有之, 九月採.
SS	果中, 栗最有益. 欲乾莫如暴. 欲生收, 莫如潤沙中藏, 至春末夏初, 向如初採摘.
SS	生栗, 可於熱灰中, 煨令汁出, 食之良. 不得通熟. 熟則壅氣, 生則發氣, 故火煨, 殺其木氣耳.
SS	有一種栗[피뎍뉼], 頂圓末尖, 謂之旋栗, 但形差小耳. 《本草》
DH	皮
SS	名扶, 卽栗子上皮也. 和蜜塗人, 令急縮, 可展老人面皮皺. 《本草》
DH	毛殼
SS	止反胃, 及消渴瀉血. 煮汁飮, 又療毒腫. 《本草》
DH	栗楔
SS	栗三顆共一毬, 其中者楔也. 亦作榍. 理筋骨風痛, 幷付瘰癧腫痛毒. 出箭頭及惡刺. 《本草》
CH	覆盆子 나모기
SS	性平[一云微熱], 味甘酸, 無毒. 療男子腎精虛竭, 女人無子. 主丈夫陰痿, 能令堅長. 補肝明目, 益氣輕身, 令髮不白.
SS	五月採, 處處有之. 收時, 五六分熟, 便可採, 烈日中暴乾. 用時, 去皮蔕, 酒蒸用之.
SS	益腎精, 止小便利, 當覆其尿器, 故如此取名. 《本草》
DH	蓬藟 멍덕기
SS	性味功用, 與覆盆子同.
SS	蓬藟, 非覆盆也. 自別是一種.
SS	作藤蔓生者, 蓬藟也. 作樹條者, 覆盆也. 皆宜取子用. 覆盆早熟而形小, 蓬藟晩熟而形大. 其形大同小異, 終非一物也. 《本草》
SS	俱能縮小便, 黑白髮. 《日用》
CH	芡仁 거싀년밤
SS	性平, 味甘, 無毒. 益精氣, 强志, 令耳目聰明, 延年.
SS	一名雞頭實, 一名雞雍. 生水澤中. 葉大如荷, 皺而有刺. 花子若拳大, 形似雞頭, 故以名之. 實若石榴, 皮靑黑肉白. 八月採, 蒸之, 於烈日曬之, 其皮卽開, 亦可舂作粉. 益人勝菱. 《本草》
SS	芡[音儉]能補人之精欠少, 謂之水硫黃. 《入門》
SS	作粉, 熬金櫻子汁作丸, 名水陸丹, 能秘精. 《日用》
CH	菱仁 말왐
SS	性平[一云冷], 味甘, 無毒. 主安中. 補五藏.
SS	生水中, 葉浮水上, 其花黃白色. 實有二種, 一者四角, 一者兩角. 水果中, 此物最冷, 不可多食. 令人腹脹, 飮薑酒, 卽消.
SS	煮熟, 取仁作粉, 極白滑, 宜人. 一名芰實. 《本草》
SS	菱芡皆水物, 菱寒而芡煖者, 菱花開背日, 芡花開向日故也. 《入門》
CH	櫻桃 이랏
SS	性熱[一云溫], 味甘, 無毒[一云微毒]. 主調中益脾氣, 令人好顔色, 美志, 止水穀痢.
SS	先百果而熟, 故古人多貴之, 以薦寢廟. 一名含桃. 此桃在三月末四月初熟, 得正陽之氣, 先諸果熟, 故性熱.
SS	雖多食無損, 但發虛熱耳. 《本草》
SS	爲鸎鳥所含, 且形似桃, 故曰櫻桃. 《入門》
DH	葉
SS	搗付蛇咬, 且搗汁服, 防蛇毒內攻. 《本草》
DH	東行根
SS	療寸白蟲, 蚘蟲. 煮汁, 空心服. 《本草》
CH	[唐]橙子皮
SS	性溫[一云煖], 味苦辛, 無毒. 消食, 散腸胃中惡氣浮風.
SS	宿酒未醒, 食之速醒. 其形圓, 大於橘而香, 皮厚而皺. 八月熟, 生南方, 盖橘之類也. 《本草》
SS	今之橙糖, 卽此也. 《俗方》
CH	梅實 화여
SS	性平, 味酸, 無毒. 止渴, 令人膈上熱.
SS	生南方, 五月採黃色梅實, 火熏乾作烏梅. 又以鹽殺爲白梅. 又烟熏之爲烏梅. 暴乾藏密器中爲白梅. 用當去核, 微熬之.
SS	生實, 酸而損齒傷骨, 發虛熱, 不宜多食. 盖人食酸則津液泄, 水生木也. 津液泄故傷齒, 腎屬水, 外爲齒故也. 《本草》
DH	烏梅
SS	性煖, 味酸, 無毒. 去痰, 止吐逆, 止渴, 止痢, 除勞熱骨蒸, 消酒毒. 主傷寒及霍亂燥渴. 去黑痣, 療口乾好唾. 《本草》
DH	白梅
SS	性煖, 味酸, 無毒. 主金瘡止血. 點痣, 蝕惡肉. 除痰唾.
SS	水浸爲醋, 和羹臛虀中, 好. 《本草》
DH	葉
SS	濃煎湯, 治休息痢及霍亂. 《本草》
CH	木瓜 모과
SS	性溫, 味酸, 無毒. 主霍亂大吐下, 轉筋不止. 消食, 止痢後渴. 治奔豚及脚氣, 水腫, 消渴, 嘔逆, 痰唾. 强筋骨, 療足膝無力.
SS	生南方, 其樹枝狀如柰, 花作房生子, 形如瓜蔞. 火乾甚香, 九月採.
SS	實如小瓜, 醋可食. 然不可多食, 損齒及骨.
SS	此物入肝, 故益筋與血.
SS	勿令犯鐵, 用銅刀削去皮及子, 薄切暴乾.
SS	木瓜得木之正, 故入筋. 以鉛白霜塗之, 則失酸味, 受金之制故也. 《本草》
SS	木實如瓜, 良果也. 入手, 足太陰經, 益肺而去濕, 和胃而滋脾. 《入門》
DH	枝葉
SS	煮汁飮, 治霍亂. 煮湯淋足脛, 可以已蹶. 《本草》
DH	根
SS	治脚氣. 《本草》
DH	榠樝 명쟈
SS	性溫, 味酸. 消痰止渴, 可進酒.
SS	其形酷類木瓜而差小. 欲辨之, 看蔕間, 別有重蔕如乳者爲木瓜. 無此者爲榠樝. 功用, 與木瓜大同小異. 亦治霍亂轉筋, 解酒毒, 去惡心及咽酸吐黃水. 其氣辛香, 置衣箱中, 殺蟲魚. 《本草》
CH	紅柿 감
SS	性寒[一云冷], 味甘, 無毒. 潤心肺, 止渴, 療肺痿心熱. 開胃, 解酒熱毒, 壓胃間熱, 止口乾, 亦治吐血.
SS	生南方, 軟熟者爲紅柿. 飮酒不可食, 令心痛, 且易醉. 不可與蟹同食, 令腹痛吐瀉.
SS	柿有七絶, 一壽, 二多陰, 三無鳥巢, 四無蟲蠹, 五霜葉可玩, 六佳實, 七落葉肥大. 柿實, 初則色靑而苦澁, 熟則色紅, 澁味自無矣. 《本草》
SS	柿, 朱果也. 故有牛心紅珠之稱. 日乾者名白柿, 火乾者名烏柿, 其白柿皮上凝厚者, 謂之柿霜. 《入門》
DH	烏柿
SS	卽火乾者, 一名火柿. 性煖. 主殺毒. 療金瘡火瘡. 生肉止痛, 可斷下. 《本草》
DH	白柿
SS	卽日乾者, 性冷[一云平]. 溫補, 厚腸胃, 健脾胃, 消宿食, 去面䵟, 除宿血, 潤聲喉. 一名乾柿, 一名黃柿. 《本草》
DH	小柿 고욤
SS	謂之牛嬭柿, 似柿而甚小. 性至冷, 不可多食. 《本草》
SS	小柿蔕, 止咳逆, 性澁. 《入門》
DH	椑柿
SS	性寒, 味甘, 無毒. 解酒毒, 潤心肺, 止渴, 去胃中熱, 色靑黑綠柿也. 性冷甚於紅柿, 別一種也. 《入門》
CH	[唐]枇杷葉
SS	性平, 味苦[一云甘], 無毒. 主咳逆不下食, 胃冷嘔噦. 治肺氣, 主渴疾.
SS	生南方, 木高丈餘, 葉大如驢耳, 背有毛. 四月採葉, 暴乾.
SS	須火灸, 以布拭去上黃毛令盡. 不爾, 毛射入肺, 令人咳不已. 《本草》
DH	實
SS	性寒, 味甘, 無毒. 治肺, 潤五藏, 下氣. 《入門》
CH	[唐]荔枝
SS	性平[一云微溫], 味甘[一云甘酸], 無毒. 通神, 益智, 止煩渴, 好顔色.
SS	生川蜀雲南. 子如雞卵大, 殼朱如紅羅文. 肉靑白如水晶, 甘美如蜜. 又云, 核如蓮子, 肉白如肪脂, 甘而多汁.
SS	多食則發熱, 飮蜜漿解之.
SS	結實時, 枝弱而蔕牢, 不可摘取, 以刀斧劙取其枝, 故以爲名耳. 《本草》
DH	核
SS	治心痛及小腸疝氣. 燒爲末, 溫酒調下. 《入門》
CH	[唐]龍眼
SS	性平, 味甘, 無毒. 主五藏邪氣. 安志, 除蠱毒, 去三蟲.
SS	其味歸脾而能益志.
SS	生西南, 與荔枝同. 似檳榔而小. 肉薄於荔枝, 甘美堪食. 《本草》
SS	形如龍之眼, 故謂之龍眼. 《入門》
SS	一名圓眼, 一名益智. 生食不及荔枝, 故曰荔枝奴. 《食物》
DH	核
SS	燒烟熏鼻, 治流涕不止. 《入門》
CH	[唐]乳糖
SS	性寒, 味甘, 無毒. 安五藏, 益氣. 主心腹熱脹, 口乾渴. 性冷利.
SS	笮甘蔗汁以爲沙糖, 煉沙糖和牛乳爲乳糖. 《本草》
SS	一名石蜜, 今謂之乳糖. 川浙最佳. 用牛乳汁, 沙糖相和煎之, 幷作餠, 堅重. 《丹心》
SS	又謂之捻糖, 多食, 生長蟲, 損齒, 發疳䘌. 《本草》
SS	或云, 沙糖和牛乳雞子淸相和, 捻作餠, 色黃白.
DH	沙糖
SS	性寒, 味甘, 無毒. 主心熱口乾, 功與石蜜同, 而冷利過之. 此卽甘蔗汁煎成者, 形如沙, 故曰沙糖. 《入門》
CH	桃核仁 복숑화
SS	性平[一云溫], 味苦甘, 無毒. 主瘀血血閉. 破癥瘕, 通月水, 止心痛, 殺三蟲.
SS	處處有之, 七月採核, 破之取仁, 陰乾. 《本草》
SS	破滯血生新血, 逐瘀活血, 有功. 《醫鑑》
SS	肝者血之海, 血受邪則肝氣燥. 經曰, 肝苦急, 急食甘以緩之. 桃仁味苦甘辛, 散血, 緩肝也. 《綱目》
SS	入手足厥陰經, 湯浸, 去雙仁及皮尖, 硏如泥用. 《湯液》
DH	桃花
SS	性平, 味苦, 無毒. 破石淋, 利大小便, 下三蟲, 殺疰惡鬼, 令人好顔色.
SS	桃花萼, 破積聚. 桃花落時, 以竹簽收取, 陰乾, 和麪作燒餠, 空心服, 大下積聚陳久之物. 《醫說》
SS	三月三日, 採花陰乾, 勿用千葉花. 《本草》
DH	桃梟
SS	性微溫, 味苦. 主殺百鬼精物五毒不祥. 療中惡心腹痛, 破血. 又治中惡毒氣蠱疰.
SS	一名桃奴. 是桃實已乾, 着木上, 經冬不落者. 名桃梟. 正月採之, 以中實者爲良. 一云, 十二月採.
SS	一名鬼髑髏, 是千葉桃花結子, 在樹上不落乾者, 於十二月採得, 可爲神妙. 《本草》
SS	酒拌蒸, 以銅刀刮, 取肉, 焙乾用. 《入門》
DH	桃毛
SS	性平. 主下血瘕積聚. 殺惡鬼邪氣, 療崩中, 破癖氣.
SS	桃實上毛, 刮取用之. 《本草》
DH	桃蠹
SS	殺鬼, 辟邪氣不祥. 食桃樹蟲也. 《本草》
DH	莖白皮
SS	除邪鬼. 主中惡心腹痛. 《本草》
DH	桃葉
SS	除尸蟲, 出瘡中蟲. 治小兒中惡客忤. 《本草》
DH	桃膠
SS	下石淋, 破血, 主中惡疰忤. 《本草》
DH	桃實
SS	性熱, 味酸, 微毒. 益顔色. 多食令人發熱. 《本草》
DH	急性子
SS	治小兒癖疾. 卽小紅桃子也. 《回春》
DH	桃符
SS	主鬼邪精魅. 煮汁服之, 是門上桃板符也. 桃者, 五木之精, 此仙木也. 《本草》
CH	杏核仁 고
SS	性溫, 味甘苦, 有毒[一云小毒]. 主咳逆上氣. 療肺氣喘促, 解肌出汗, 殺狗毒.
SS	處處有之, 山杏不堪入藥, 須家園種者. 五月採.
SS	入手太陰經. 破核取仁, 湯浸去皮尖及雙仁, 麩炒令黃色用之.
SS	雙仁者殺人, 可以毒狗. 凡桃杏雙仁殺人者, 其花本五出, 若六出必雙仁. 草木花皆五出, 惟山梔, 雪花六出, 此殆陰陽之理. 今桃杏雙仁有毒者, 失其常也. 《入門》
SS	生熟喫俱得, 惟半生半熟殺人. 《本草》
SS	病人有火有汗, 童尿浸三日用. 《入門》
DH	杏實
SS	性熱, 味酸, 有毒. 不可多食, 損神, 傷筋骨. 《本草》
CH	石榴 셕뉴
SS	性溫, 味甘酸, 無毒. 主咽燥渴. 損人肺, 不可多食.
SS	生南方, 八九月採實. 有甘酸二種, 甘者可食, 酸者入藥. 多食損齒.
SS	石榴, 道家謂之三尸酒, 云三尸得此果則醉也. 《本草》
DH	殼
SS	味酸, 無毒. 止漏精, 澁腸, 止赤白痢. 須老木所結及陳久者, 佳. 微炒用. 《本草》
DH	花
SS	主心熱吐血及衄血. 百葉尤良. 《本草》
DH	東行根皮
SS	療蛔蟲, 寸白蟲. 《本草》
CH	梨子 
SS	性寒[一云冷], 味甘微酸, 無毒. 除客熱, 止心煩, 消風熱, 除胸中熱結.
SS	處處有之, 味甘性寒. 渴者宜之, 尤治酒渴. 然多食令人寒中, 金瘡産婦, 尤不可食. 《本草》
DH	葉
SS	主霍亂吐利不止. 煮汁服. 《本草》
DH	樹皮
SS	治瘡癬疥癩, 甚效. 煮汁洗之. 《本草》
CH	林檎 님금
SS	性溫, 味酸甘, 無毒. 止消渴. 治霍亂肚痛, 消痰止痢.
SS	其樹似柰樹, 實形圓如柰. 六月七月熟, 或謂之來禽, 處處有之. 味苦澁, 不可多食, 閉百脈, 令人好睡, 發痰, 生瘡癤.
SS	半熟者味苦澁, 故入藥治病, 爛熟則無味矣. 《本草》
DH	東行根
SS	治蛔蟲及寸白蟲. 《本草》
CH	李核仁 오얏
SS	性平, 味苦, 無毒. 主踒折骨痛肉傷. 利小腸, 下水腫. 治面䵟.
SS	處處有之, 六七月採, 取仁, 湯泡去皮尖, 硏用.
SS	解核如杏子者, 佳. 《本草》
DH	根白皮
SS	性大寒[一云涼], 味苦, 無毒. 止消渴. 主奔豚氣逆. 治熱毒煩躁, 療齒痛, 及赤白痢赤白帶. 灸黃色, 水煮服. 《本草》
DH	葉
SS	治小兒驚癎, 熱瘧. 可作浴湯. 《本草》
DH	實
SS	卽李子也. 味甘美者可啖, 味苦者入藥. 除骨節間勞熱及痼熱, 益氣. 但不可多食. 《本草》
CH	胡桃 당츄
SS	性平[一云熱], 味甘, 無毒. 通經脈, 潤血脈, 黑鬢髮, 令人肥健.
SS	性熱, 不可多食, 能脫人眉, 動風故也. 入夏禁食. 雖肥人而動風.
SS	生南方. 生實外有靑皮包之, 胡桃乃核也. 核中瓤爲胡桃肉. 湯浸, 剝去肉上薄皮, 乃用.
SS	胡桃瓤縮, 資其形以斂肺, 故能治肺氣喘促. 補腎治腰痛. 本出胡地, 生時外有靑皮, 形如桃, 故謂之胡桃. 《入門》
DH	外靑皮
SS	卽生實上靑皮也. 染鬚髮令黑. 《本草》
DH	樹皮
SS	止水痢, 可染褐. 又斫樹取汁, 沐頭至黑. 《本草》
CH	獮猴桃 래
SS	性寒, 味酸甘, 無毒. 止暴渴, 解煩熱, 下石淋, 冷脾胃, 療熱壅反胃.
SS	處處有之. 生山中, 作藤蔓, 延樹木上. 其實靑綠色, 形扁而大. 初甚若澁, 經霜始甘美, 乃可食之. 一名藤梨. 《本草》
CH	海松子 잣
SS	性小溫, 味甘, 無毒. 主骨節風, 及風痺頭眩. 潤皮膚, 肥五藏, 補虛羸少氣. 《本草》
SS	處處有之, 生深山中. 樹如松柏, 實如瓜子, 剝取子, 去皮食之. 《俗方》
CH	柰子 먿或云농
SS	性寒[一云冷], 味苦[一云苦澁], 無毒. 益心氣, 和脾, 補中焦諸不足氣.
SS	在處有之, 似林檎而小, 多食令人脹. 《本草》
CH	榛子 가얌
SS	性平, 味甘, 無毒. 益氣力, 寬腸胃, 令人不飢, 開胃健行.
SS	處處有之, 六七月採, 去皮食之. 《本草》
CH	銀杏 은
SS	性寒, 味甘, 有毒. 淸肺胃濁氣, 定喘止咳. 《入門》
SS	一名白果, 以葉似鴨脚, 故又名鴨脚樹. 其樹甚高大, 子如杏子, 故名爲銀杏. 熟則色黃, 剝去上肉, 取子, 煮食或煨熟食. 生則戟人喉, 小兒食之發驚. 《日用》
CH	榧子 비
SS	性平, 味甘, 無毒. 主五痔. 去三蟲鬼疰, 消穀. 一名玉榧, 土人呼爲赤果. 去皮, 取中仁食之. 《日用》
SS	患寸白蟲, 日食七枚, 七日, 其蟲皆化爲水. 《入門》
SS	榧, 文木也. 作板甚有文彩. 我國惟出濟州. 《俗方》
CH	山楂子 아가외
SS	消食積, 化宿滯, 行結氣, 消積塊痰塊血塊, 健脾開膈, 療痢疾, 兼催瘡痛.
SS	一名棠毬子, 山中處處皆有之. 生靑熟紅, 其半熟而酸澁者入藥, 陳久者良. 水洗蒸軟, 去核曬乾用. 《入門》
CH	[唐]椰子
SS	肉, 益氣治風. 其中有漿似酒, 飮之不醉. 殼爲酒器, 酒有毒則沸起. 《食物》
SS	生南海外, 極熱之地, 土人賴此, 解夏月煩渴. 《丹心》
SS	實大如瓠, 外有麤皮如棕包, 次有殼, 圓而且堅, 裏有膚, 至白如猪肪, 厚半寸許, 味亦似胡桃, 膚裏有漿四五合如乳, 飮之冷而氛醺. 卽椰木實也. 《本草》
CH	無花果
SS	味甘. 開胃, 止泄瀉. 《食物》
SS	無花結實, 色如靑李而稍長. 自中原移來, 我國或有之. 《俗方》


BB	菜部
XX	凡一百二十二種.
CH	生薑 강
SS	性微溫, 味辛, 無毒. 歸五藏, 去痰下氣, 止嘔吐, 除風寒濕氣. 療咳逆上氣喘嗽.
SS	性溫而皮寒, 須熱卽去皮, 要冷卽留皮. 《本草》
SS	能制半夏ㆍ南星ㆍ厚朴之毒. 止嘔吐反胃之聖藥也. 《湯液》
SS	古云, 不徹薑食. 言可常啖. 但勿過多爾, 夜間勿食. 又云, 八九月多食薑, 至春, 患眼損壽, 減筋力. 《本草》
SS	我國惟全州多産焉. 《俗方》
DH	乾薑
SS	性大熱, 味辛[一云苦], 無毒. 開五藏六府, 通四肢關節, 逐風寒濕痺. 主霍亂吐瀉. 療寒冷心腹痛, 治腸澼下痢. 溫脾胃, 消宿食, 去冷痰.
SS	以生薑作乾薑, 有法. [詳見雜方]
SS	水洗, 慢火炮用, 炮則溫中, 生則發表. 若止血, 須炒令黑用之. 《湯液》
SS	乾薑多用, 則耗散正氣, 須以生甘草緩之. 《丹心》
SS	乾薑見火, 則止而不移, 所以能治裏寒也. 《丹心》
DH	白薑
SS	卽去皮, 未經釀者, 色白. 治肺胃寒邪. 《入門》
DH	乾生薑
SS	乃留皮自乾者. 治脾胃寒濕. 《入門》
CH	芋子 토란
SS	性平[一云冷], 味辛, 有毒. 寬腸胃, 充肌膚, 滑中, 破宿血, 去死肌.
SS	一名土芝, 處處有之. 生則有毒, 薟不可食. 性滑. 熟則無毒, 甚補益. 和鯽魚作羹, 尤良. 《本草》
SS	園圃中種者可食, 野芋有毒, 不堪啖. 當中出苗者爲芋頭, 四面附芋頭而生者爲芋子. 《本草》
SS	今人呼爲土蓮. 《俗方》
DH	葉
SS	性冷, 無毒. 除煩, 止瀉. 療姙婦胎動心煩. 《本草》
CH	烏芋 올又云가라기
SS	性微寒[一云冷], 味苦甘, 無毒[一云有毒].
SS	除胸胃熱. 治黃疸, 止消渴, 明耳目, 開胃下食.
SS	處處有之, 生水濕地. 澤瀉之類也. 人取食之. 亦以作粉食. 厚人腸胃, 令不飢. 正二月採食之, 荒歲多採以充糧. 《本草》
SS	烏芋, 葉似箭鏃, 根黃似芋而小, 煮熟可啖. 《入門》
SS	烏芋, 卽鳧茨也. 俗謂之葧臍. 《丹心》
CH	冬葵子 돌아옥
SS	性寒[一云冷], 味甘, 無毒. 治五淋, 利小便. 除五藏六府寒熱, 婦人乳難內閉.
SS	秋種葵, 覆養經冬, 至春作子, 謂之冬葵, 多入藥用. 性至滑利, 能下石. 春葵子亦滑, 然不堪藥用.
SS	霜後葵不可食, 動痰吐水.
SS	子微炒碎用. 《本草》
DH	根
SS	主惡瘡. 療淋, 利小便. 《本草》
DH	葉
SS	爲百菜主. 作菜茹, 甚甘美, 能宣導積壅氣. 《本草》
CH	紅蜀葵 블근픠규화
SS	性寒, 味甘, 無毒. 根莖幷主客熱. 利小便, 散膿血惡汁.
SS	四時, 取紅單葉者. 根治帶下, 排膿血惡物, 極驗.
SS	處處有之, 以種出戎蜀, 故謂之蜀葵. 形似葵, 花有五色如槿花. 《本草》
DH	葉
SS	主金瘡火瘡, 大小人熱毒痢. 《本草》
DH	花
SS	有赤白. 赤者治赤帶, 白者治白帶. 赤治血, 白治氣. 《本草》
DH	子
SS	治淋澁. 通小腸, 催生落胎. 治一切瘡疥瘢疵. 《本草》
CH	黃蜀葵花 일일화
SS	治小便淋及難産. 又主諸惡瘡, 膿水久不差.
SS	與蜀葵別種, 非謂蜀葵中花黃者. 葉尖狹, 多刻缺, 夏末開花淺黃色. 六七月採花, 陰乾用. 《本草》
DH	子
SS	主小便淋澁. 令婦人易産. 《本草》
CH	莧實 비름
SS	性寒, 味甘, 無毒. 主靑盲白瞖, 明目. 除邪, 利大小便, 殺蛔蟲.
SS	主肝風客熱, 瞖目黑花.
SS	處處有之. 其子霜後方熟, 實細而黑, 九十月採之. 《本草》
DH	莖葉
SS	補氣, 除熱, 通九竅.
SS	莧有六種, 而入藥惟人莧白莧耳, 然其實一也. 《本草》
DH	赤莧
SS	主赤痢血痢, 此莧莖葉深赤. 《本草》
DH	紫莧
SS	主痢. 此莧莖葉通紫, 可染菜苽. 《本草》
CH	馬齒莧 쇠비름
SS	性寒, 味酸, 無毒. 主諸腫惡瘡. 利大小便, 破癥結. 療金瘡內漏, 止渴, 殺諸蟲.
SS	處處有之. 有二種, 葉大者不堪用, 葉小者節葉間有水銀者入藥. 性至難燥, 當以槐木槌碎之, 向日東作架, 曬三兩日卽乾. 入藥去莖節, 只取葉用.
SS	雖名莧, 與人莧都不相似, 又名五行草, 以其葉靑莖赤花黃根白子黑也. 《本草》
SS	葉形如馬齒, 故以名之. 《入門》
DH	子
SS	主靑盲白瞖. 搗末和飮服之. 《本草》
CH	蔓菁 쉰무우
SS	性溫, 味甘, 無毒. 主利五藏, 消食下氣. 療黃疸, 輕身益氣.
SS	四時皆有, 春食苗, 夏食葉, 秋食莖, 冬食根. 亦可以備飢歲. 菜中之最有益者. 根在地下, 經冬不枯, 至春復生. 常食之, 令人肥健.
SS	諸菜之中, 有益無損, 最宜長服. 《本草》
DH	子
SS	性溫. 下氣明目. 療黃疸, 利小便. 蒸暴, 久服長生. 《本草》
CH	萊菔 댄무우
SS	性溫[一云冷, 一云平], 味辛甘, 無毒. 消食, 去痰癖, 止消渴, 利關節, 練五藏惡氣. 治肺痿吐血, 勞瘦咳嗽.
SS	處處種之, 常食之菜也. 此物下氣最速, 久服澁榮衛, 令鬚髮早白.
SS	俗名蘿葍, 亦曰蘆菔, 以能制來麰麪毒, 故亦名萊菔. 《本草》
DH	子
SS	治膨脹積聚, 利五藏及大小二便. 又硏末飮服, 吐風痰甚效.
SS	菘子黑, 蔓菁子紫赤, 大小相似. 惟蘿葍子黃赤色, 大數倍, 復不圓也. 《本草》
CH	菘菜 
SS	性平[一云涼], 味甘, 無毒[一云微毒]. 消食下氣, 通利腸胃, 除胸中熱, 解酒渴, 止消渴.
SS	菜中有菘, 最爲常食, 然多食發冷病, 惟生薑可解. 《本草》
DH	子
SS	可作油, 塗頭長髮, 塗刀劍令不銹. 《本草》
DH	虀
SS	菘菜, 曬令半乾, 次早取入壜內, 以熱飯飮浸之三日後, 則酸如醋, 謂之虀水. 入藥, 可吐痰涎. 和五味, 作湯食, 益脾胃, 解酒麪毒. 《入門》
CH	竹笋 듁슌
SS	性寒, 味甘, 無毒. 止消渴, 利水道, 除煩熱, 益氣.
SS	生南方竹林中, 發冷動氣, 不可多食. 《本草》
SS	消痰利水, 爽胃氣, 取蒸煮食之. 《入門》
SS	笋類甚多, 滋味甚爽, 人喜食之. 然性冷難化, 不益脾胃, 宜少食之. 《食物》
CH	西瓜 슈박
SS	性寒, 味甘極淡, 無毒. 壓煩渴, 消暑毒, 寬中下氣, 利小便. 治血痢, 療口瘡. 《入門》
SS	契丹破回紇, 得此種, 以牛糞覆而種之. 其實圓大如瓠, 色如靑玉, 子如金色, 或赤或黑, 或黑麻色. 北地多有之, 今則流播南北, 處處皆有之. 六七月熟. 《日用》
SS	有一種楊溪瓜, 秋生冬熟, 形略長匾而大, 瓤色臙紅. 味勝西瓜. 可留至次年夏間. 或云, 異人遺種也. 《食物》
CH	甛瓜 외
SS	性寒, 味甘, 有毒[一云無毒]. 止渴, 除煩熱, 利小便, 通三焦間壅塞氣. 兼主口鼻瘡.
SS	處處有之, 多食則動宿冷病, 破腹, 令人脚手無力.
SS	有癥癖, 患脚氣人, 尤不可食. 沈水者, 及兩蔕兩鼻, 幷殺人. 《本草》
DH	瓜蔕 외고고리
SS	性寒, 味苦, 有毒. 主通身浮腫, 下水. 殺蠱毒, 去鼻中瘜肉. 療黃疸, 及食諸物過多, 病在胸中者, 皆吐下之.
SS	卽甛瓜蔕也. 一名苦丁香. 瓜有靑白二種, 當用靑瓜蔕. 七月待瓜熟氣足, 其蔕自然落, 在蔓莖上, 約半寸許. 採取陰乾, 麩炒黃色用. 《本草》
DH	瓜子
SS	主腹內結聚. 破潰膿血, 最爲腸胃癰要藥. 又主婦人月經太過.
SS	暴乾搗末, 三重紙包裹, 壓去油用之. 《本草》
DH	葉
SS	主無髮. 取汁塗之. 《本草》
DH	花
SS	主心痛咳逆. 《本草》
DH	野甛瓜
SS	又名馬剝兒. 味酸似甛瓜而小. 治噎膈有功. 《入門》
CH	白冬瓜 동화
SS	性微寒[一云冷], 味甘, 無毒. 主三消渴疾. 解積熱, 利大小腸, 壓丹石毒, 除水脹, 止心煩.
SS	一名地芝. 蔓生. 結實初則靑綠色, 經霜則皮上白如塗粉, 故云白冬瓜. 熱者食之佳, 冷者食之瘦人. 《本草》
SS	久病與陰虛者, 不可食. 《丹心》
DH	子
SS	卽冬瓜子也. 性平寒, 味甘, 無毒. 潤肌膚, 好顔色, 剝黑䵟, 可作面脂.
SS	經霜後八月採, 破核取仁, 微炒用之. 《入門》
DH	藤
SS	燒灰淋汁, 洗黑䵟, 幷洗瘡疥. 《本草》
DH	葉
SS	殺蜂螫毒. 《本草》
CH	胡瓜 외
SS	性寒, 味甘, 無毒. 不可多食, 動寒熱, 多瘧病.
SS	卽今常食瓜子也. 老則色黃, 故謂之黃瓜. 《本草》
DH	葉
SS	主小兒閃癖. 挼汁服, 得吐下, 良. 《本草》
DH	根
SS	搗付狐刺毒腫. 《本草》
DH	越瓜
SS	性寒, 味甘. 利腸胃, 止煩渴, 不可多食.
SS	生越地, 色正白, 越人食之. 《本草》
CH	絲瓜 수세외
SS	性冷. 解毒, 治一切惡瘡, 小兒痘疹, 幷乳疽丁瘡脚癰.
SS	霜後, 取老絲瓜, 連皮根子全者, 燒存性爲末, 蜜湯調下二三錢, 則腫消毒散, 不致內攻. 《入門》
SS	一名天蘿, 一名天絡絲. 葉名虞刺葉. 《正傳》
SS	嫩者煮熟, 薑醋食之. 枯者去皮及子, 用瓤滌器. 《食物》
SS	自中原, 得子移種, 形如胡瓜, 極長大. 《俗方》
CH	芥菜 갓又云계
SS	性溫, 味辛, 無毒. 除腎邪, 利九竅, 明耳目, 止咳嗽上氣, 能溫中, 去頭面風.
SS	芥味歸鼻.
SS	似菘而有毛, 味極辛辣. 大葉者良. 煮食動氣, 猶勝諸菜.
SS	有黃芥ㆍ紫芥ㆍ白芥. 黃芥紫芥, 作虀食之最美, 白芥入藥. 《本草》
DH	子
SS	治風毒腫及麻痺, 撲損瘀血, 腰痛, 腎冷心痛.
SS	熬硏作醬, 能通利五藏. 《本草》
DH	白芥 흰계
SS	性溫, 味辛, 無毒. 主冷氣. 能安五藏.
SS	從西戎來. 如芥而葉白. 爲茹食之, 甚辛美. 《本草》
DH	子
SS	主上氣. 發汗, 胸膈痰冷, 面黃.
SS	子麤大, 白色如白梁米, 入藥最佳. 痰在皮裏膜外, 非此不能達. 微炒, 硏碎用. 《入門》
CH	萵苣 부루
SS	性冷[一云寒], 味苦, 微毒. 主補筋骨, 利五藏, 開胸膈壅氣, 通經脈. 令人齒白聰明少睡, 療蛇咬.
SS	今人菜中常食者. 患冷人食則腹冷, 然不至苦損人. 《入門》
DH	白苣
SS	性味功用同萵苣, 其形亦相似而有白毛. 《本草》
CH	苦苣 싀화
SS	性寒, 味苦. 輕身少睡, 調十二經脈, 利五藏, 療黃疸.
SS	苦苣卽野苣也. 一名褊苣. 雖冷, 甚益人, 可久食之. 《本草》
DH	根
SS	主赤白痢及骨蒸. 《本草》
CH	苦菜 고바기
SS	性寒, 味苦, 無毒[一云小毒]. 主五藏邪氣. 去中熱, 安心神, 少睡臥, 療惡瘡.
SS	生田野中, 凌冬不死, 一名遊冬, 葉似苦苣而細, 斷之有白汁, 花黃似菊. 三月三日採, 陰乾. 《本草》
SS	莖中白汁點瘊子, 自落. 《入門》
CH	薺菜 나이
SS	性溫, 味甘, 無毒. 利肝氣, 和中, 利五藏.
SS	生田野中, 凌冬不死. 煮粥喫, 能引血歸肝, 明目. 《本草》
SS	八月, 陰中含陽, 陽氣發生, 乃於中秋而薺麥復生也. 《參同契註》
DH	子
SS	薺菜子. 一名菥蓂子. 補五藏不足, 去風毒邪氣, 療靑盲目痛不見物, 明目去障瞖, 解熱毒. 久食, 視物鮮明. 四月八月採. 《本草》
DH	根
SS	療目疼. 《本草》
DH	莖葉
SS	燒灰, 治赤白痢, 極效.
CH	沙參 더덕
SS	性微寒, 味苦, 無毒. 補中, 益肺氣. 治疝氣下墜, 排膿消腫毒, 宣五藏風氣.
SS	處處皆有, 生山中. 葉似枸杞, 根白實者佳. 採苗及根, 作菜茹食之, 良. 《本草》
SS	二月八月採根, 暴乾. 《本草》
CH	薺苨 계로기
SS	性寒, 味甘, 無毒. 解百藥毒, 殺蠱毒. 治蛇蟲咬, 罯毒箭傷.
SS	似人參而葉少異. 根似桔梗, 但無心爲異. 二月八月採根, 暴乾.
SS	處處有之, 生山中. 今人採收以爲果菜. 取苗煮食, 採根作脯, 味甚美. 《本草》
CH	桔梗 도랏
SS	性微溫[一云平], 味辛苦, 有小毒. 治肺氣喘促, 下一切氣, 療咽喉痛, 及胸脇諸痛, 下蠱毒.
SS	處處有之, 生山中. 二月八月採根, 暴乾. 《本草》
SS	桔梗能載諸藥, 使不下沈, 升提氣血, 爲舟楫之劑. 手太陰引經藥也. 《丹心》
SS	今人作菜茹, 四時長食之物也. 《俗方》
CH	葱白 파흰믿
SS	性涼[一云平], 味辛, 無毒. 主傷寒寒熱, 中風面目腫. 療喉痺, 安胎, 歸目, 除肝邪, 利五藏, 殺百藥毒, 通大小便. 治奔豚脚氣.
SS	處處種之, 宜冬月食. 只可和五味用之, 不宜多食. 盖開骨節, 出汗虛人故爾.
SS	一名凍葱, 謂經冬不死. 分莖栽蒔而無子也. 食用入藥, 最善.
SS	此物, 大抵以發散爲功, 多食昏人神. 且白冷而靑熱. 傷寒藥去靑葉者, 以其熱也.
SS	葱者菜之伯, 雖臭而有用. 消金玉成漿. 《本草》
SS	入手太陰經ㆍ足陽明經, 以通上下之陽也. 專主發散風寒. 《湯液》
DH	實
SS	卽葱子也. 明目, 溫中, 益精. 《本草》
DH	根
SS	卽葱鬚也. 主傷寒陽明經頭痛. 《本草》
DH	葉
SS	治諸瘡中風水腫痛, 成破傷風. 《本草》
DH	花
SS	主脾心痛. 《本草》
DH	胡葱
SS	性溫, 味辛, 無毒. 溫中消穀, 下氣殺蟲. 久食傷神損性.
SS	其狀似大蒜而小, 形圓皮赤, 稍長而銳. 五六月採, 亦是葷物耳. 《本草》
SS	味似葱而不甚辛. 疑是今之紫葱也. 《俗方》
CH	大蒜 마
SS	性溫[一云熱], 味辛, 有毒. 主散癰腫, 除風濕, 去瘴氣, 爛痃癖, 破冷除風, 健脾溫胃, 止霍亂轉筋, 辟瘟疫, 療勞瘧, 去蠱毒, 療蛇蟲傷.
SS	園圃皆種之, 經年者良. 五月五日採.
SS	蒜, 葷菜也. 今人謂葫爲大蒜, 性最葷臭, 不可食. 久食傷肝損目.
SS	獨顆者, 謂之獨頭蒜, 殺鬼去痛. 灸癰疽方, 多用之. [도야마]
SS	久食能淸血, 令髮早白. 《本草》
DH	小蒜
SS	性溫[一云熱], 味辛, 有小毒. 歸脾腎. 溫中, 消穀, 止霍亂吐瀉, 治蠱毒, 付蛇蟲傷.
SS	一名蒚, 根名薍子. 生山中. 爾雅云, 菜之美者, 有雲夢之葷, 根苗皆如葫而細小, 亦甚葷臭. 五月五日採. 《本草》
DH	野蒜 랑괴
SS	性味功用, 略與小蒜同. 多生田野中, 似蒜而極細小, 人採食之. 《俗方》
CH	韭菜 부
SS	性溫[一云熱], 味辛微酸, 無毒. 歸心. 安五藏, 除胃中熱, 補虛乏, 煖腰膝, 除胸中痺. 《本草》
SS	韭能去胸中惡血滯氣, 又能充肝氣. 《丹心》
SS	處處有之, 一種而久者, 故謂之韭. 圃人種蒔, 一歲而三四割之, 其根不傷, 至冬壅培, 先春而復生, 信乎一種而久者也. 菜中此物最溫而益人, 宜常食之.
SS	此物殊辛臭, 最是養性所忌.
SS	取汁服, 或作葅食, 幷佳. 《本草》
DH	子
SS	性煖. 主夢泄精尿白. 煖腰膝, 壯陽道, 療精滑, 甚良. 入藥, 微炒用之. 《本草》
CH	薤菜 염교
SS	性溫, 味辛苦, 無毒. 調中, 止久痢冷瀉. 除寒熱, 去水氣, 肥健人.
SS	薤性溫補, 仙方及服食家, 皆須之.
SS	歸於骨. 菜芝也.
SS	生圃中. 似韭而葉闊, 多白無實. 雖辛而不葷五藏, 故道家常餌之. 補虛最宜人.
SS	作羹粥食之, 煠作虀葅, 幷得.
SS	薤葉闊而更光. 故古人言薤露者, 以其光滑難竚之義也. 《本草》
CH	荊芥 뎡가
SS	性溫, 味辛苦, 無毒. 治惡風賊風, 遍身㿏痺, 傷寒頭痛, 筋骨煩疼, 血勞風氣, 療瘰癧瘡瘍.
SS	生圃中. 初生香辛可啖. 作菜生熟食, 幷煎茶服. 能淸利頭目.
SS	取花實成穗者, 暴乾入藥. 《本草》
SS	本名假蘇, 以氣味似紫蘇故也. 《入門》
CH	紫蘇 소기
SS	性溫, 味辛, 無毒. 治心腹脹滿, 止霍亂. 療脚氣, 通大小腸, 除一切冷氣, 散風寒表邪. 又能下胸膈痰氣.
SS	生園圃中. 葉下紫色皺, 而氣甚香, 可入藥. 其無紫色不香者, 名曰野蘇, 不堪用. 其背面皆紫者, 尤佳. 夏採莖葉, 秋採實.
SS	葉可生食, 與一切魚肉作羹, 良. 《本草》
DH	子
SS	主上氣咳逆. 調中, 益五藏, 下氣, 止霍亂反胃, 利大小便, 止嗽, 潤心肺, 消痰氣. 又療肺氣喘急. 與橘皮相宜, 微炒用. 《本草》
DH	莖
SS	治風寒濕痺, 筋骨疼痛, 及脚氣. 與葉同煮飮, 佳. 《本草》
CH	香薷 노야기
SS	性微溫, 味辛, 無毒. 主霍亂腹痛吐下. 散水腫, 消暑濕, 煖胃氣, 除煩熱.
SS	家家皆種, 暑月亦作蔬菜食之, 九十月作穗後採, 乾之. 《本草》
SS	一名香茹, 言可作菜茹也. 《入門》
CH	薄荷 영이
SS	性溫[一云平], 味辛苦, 無毒. 能引諸藥入榮衛, 發毒汗, 療傷寒頭痛. 治中風賊風頭風. 通利關節, 大解勞乏.
SS	圃中種蒔, 可生啖, 亦宜作葅. 夏秋採莖葉, 暴乾用. 《本草》
SS	性味辛涼. 最淸頭目, 治骨蒸. 入手太陰ㆍ手厥陰經, 上行之藥也. 《湯液》
SS	猫食薄荷則醉. 《食物》
CH	茄子 가지
SS	性寒, 味甘, 無毒. 主寒熱, 五藏勞, 及傳尸勞氣.
SS	圃中人種而食者, 一名落蘇. 不可多食, 動氣發痼疾.
SS	茄類有紫茄ㆍ黃茄, 南北通有, 靑水茄ㆍ白茄, 北土多有. 入藥多用黃茄, 其餘惟作菜茹耳. 《本草》
SS	新羅國出一種, 淡光微紫色, 蔕長味甘. 已遍中國, 惟此無益, 無所治. 《入門》
DH	根及枯莖葉
SS	主凍瘡, 煎湯浸洗. 《本草》
CH	水芹 미나리
SS	性平[一云寒], 味甘, 無毒. 止煩渴, 養神益精, 令人肥健. 治酒後熱毒, 利大小腸. 療女子崩中帶下, 小兒暴熱.
SS	一名水英, 生水中. 葉似芎藭, 花白色而無實, 根亦白色. 可作虀葅及煮食, 幷得生啖, 亦佳. 亦治五種黃疸. 《本草》
DH	渣芹
SS	養精神, 保血脈, 嗜飮食. 主女子赤白帶.
SS	疑是春夏刈食後, 再生嫩芹也. 《俗方》
CH	蓴菜 슌
SS	性寒[一云冷], 味甘, 無毒. 主消渴熱痺. 厚腸胃, 補大小腸. 治熱疸, 解百藥毒, 開胃氣.
SS	生水澤中, 處處有之. 三四月至七八月, 通名絲蓴, 味甛體軟, 霜降至十二月, 名塊蓴, 味苦體澁. 取以爲羹, 猶勝雜菜.
SS	雖冷而補, 熱食則壅氣不下, 甚損人. 不可多食久食. 《本草》
CH	蓼實 엿귀
SS	性冷, 味辛, 無毒. 歸鼻. 除腎氣, 明目, 下水氣, 療癰瘍, 通五藏壅氣.
SS	蓼, 水草也. 多生水澤中, 有紫蓼ㆍ赤蓼ㆍ靑蓼ㆍ香蓼ㆍ馬蓼ㆍ水蓼ㆍ木蓼等七種. 惟紫蓼ㆍ香蓼ㆍ靑蓼, 爲人所食, 葉俱小狹.
SS	多食, 吐水, 損陽氣, 發心痛.
SS	諸蓼, 花皆紅白, 子皆赤黑.
SS	春初取蓼實, 以葫蘆盛水浸濕, 高掛於火上, 晝夜使煖, 遂生紅芽. 取以爲蔬, 以備五辛盤. 《本草》
DH	葉
SS	歸舌. 除大小腸邪氣, 利中益志. 《本草》
CH	胡荽 고
SS	性溫[一云平], 味辛, 微毒. 消穀, 通小腸氣, 通心竅. 療沙疹豌豆瘡不出.
SS	生園圃中. 人多生食. 亦是葷菜, 久食, 損人精神, 令多忘, 發腋臭.
SS	北方人避石勒諱胡, 號爲香荽. 《本草》
DH	子
SS	主小兒禿瘡及五痔. 療食肉中毒下血, 能發瘡疹不出. 《本草》
CH	羅勒
SS	性溫, 味辛, 微毒. 調中消食, 去惡氣. 宜生食之, 然不可多食.
SS	北方號爲蘭香, 爲石勒諱也. 《本草》
DH	子
SS	主目瞖及諸物入目不出, 取三五顆置目中, 少頃, 當濕脹, 與物俱出. 《本草》
CH	荏子 들
SS	性溫, 味辛, 無毒. 下氣, 止嗽, 止渴, 潤肺, 補中, 塡精髓.
SS	人多種之, 取子硏之, 雜米作糜食之. 甚肥美, 下氣, 補益人.
SS	笮取油, 日煎之, 卽今油帛及和漆所用者.
SS	荏子欲熟, 採其角食之, 甚香美. [속소리]《本草》
DH	葉
SS	調中, 去臭氣. 治上氣咳嗽. 搗付諸蟲咬, 男子陰腫. 《本草》
CH	龍葵 가마조이
SS	性寒, 味苦, 無毒. 解勞, 少睡, 去熱腫.
SS	處處有之. 葉圓花白. 子若牛李子, 生靑熟黑. 但堪煮食, 不宜生啖. 《本草》
DH	子
SS	主丁腫, 硏付之. 《本草》
CH	蕨菜 고사리
SS	性寒滑, 味甘. 去暴熱, 利水道.
SS	處處有之, 生山坡原野中. 人多採取, 煮食之, 味甚好. 然不可久食, 消陽氣, 令脚弱不能行, 眼暗腹脹. 《本草》
DH	薇 회초미
SS	性寒, 味甘, 無毒. 調中, 潤大小腸, 通利水道, 下浮腫.
SS	薇亦蕨類, 生處亦同. 《入門》
CH	苜蓿 거여목
SS	莖葉性平, 根性涼. 味苦, 無毒. 安中, 利五藏, 去脾胃間邪氣, 諸惡熱毒, 利大小腸, 療黃疸.
SS	處處有之, 生田野濕地. 人多採取, 煮和醬食之. 生食亦可. 但多食則瘦人. 《本草》
CH	蘘荷 양하
SS	性微溫, 味辛, 有小毒. 主中蠱及瘧.
SS	葉似甘蕉, 根如薑而肥. 其根莖堪爲葅. 有赤白二種, 赤者堪啖, 白者入藥.
SS	周禮, 以嘉草除蠱毒. 嘉草, 卽蘘荷也. 《本草》
SS	我國南方有之, 人多種食. 《俗方》
CH	蕺菜 멸
SS	性微溫, 味辛, 有毒. 主蠼螋尿瘡.
SS	處處有之, 生山中及田野間. 人好生食, 然久食損陽氣. 《本草》
CH	芸薹 평지
SS	性溫[一云涼], 味辛, 無毒. 主遊風丹腫乳癰. 破癥結瘀血.
SS	處處有之, 久食損陽氣. 道家特忌. 《本草》
DH	子
SS	壓取油, 付頭, 令髮長黑. 《本草》
CH	莙薘 근대
SS	性平, 微毒. 補中, 下氣, 理脾氣, 去頭風, 利五藏.
SS	園圃中多有之, 人多食之. 然不可多食. 必破腹. 《本草》
CH	菠薐 시근
SS	性冷, 微毒. 利五藏, 通腸胃熱, 解酒毒.
SS	生圃中, 人常採食. 然不可多食, 令脚弱. 《本草》
CH	蘩蔞 십가비
SS	性平[一云微寒], 味酸[一云微], 無毒. 主毒腫. 止小便利, 破瘀血, 療積年惡瘡.
SS	卽雞腸草也. 處處有之. 其莖作蔓, 斷之有絲縷, 細而中空, 似雞腸, 故因此得名. 煮作菜食, 亦可生食. 《本草》
CH	甛瓠 박
SS	性冷, 味甘, 無毒[一云微毒]. 通利水道, 除煩止渴. 治心熱, 利小腸, 潤心肺, 治石淋.
SS	瓠之味甘者, 人常作菜茹食之. 《本草》
DH	苦瓠 박
SS	性冷, 味苦, 有毒. 其瓤療大水, 面目四肢浮腫, 下水氣, 令人吐. 吐不止, 以黍穰灰汁解之. 《本草》
CH	木耳 남긔도버슷
SS	性寒[一云平], 味甘, 無毒. 利五藏, 宣腸胃壅毒氣, 凉血, 止腸澼下血, 益氣輕身. 《本草》
SS	地生名菌, 木生名檽[音軟], 又名蕈[音甚]. 有天花蕈ㆍ蘑菰蕈ㆍ香蕈ㆍ肉蕈, 皆因濕氣熏蒸而成. 生山中僻處, 多毒, 殺人. 《日用》
SS	蕈性平[一云微溫], 味鹹甘, 有小毒. 主心痛, 溫中, 去諸蟲. 今世所通用者, 此物多有毒, 宜切以薑及投飯粒試之. 如黑則有毒, 否則無害. 《日用》
SS	有木生者, 有地生者, 皆濕熱相感而成, 多食發濕熱. 春初無毒, 夏秋有毒, 爲蛇蟲過也. 《入門》
SS	楡ㆍ柳ㆍ桑ㆍ槐ㆍ楮, 此爲五木茸. 煮漿粥, 安木上, 以草覆之, 卽生茸, 軟者採以作葅, 幷堪啖. 《本草》
DH	桑耳
SS	性平[一云溫], 味甘, 微毒. 主腸風瀉血, 及婦人心腹痛, 崩中漏下赤白. 《本草》
SS	一名桑黃. 《本草》
DH	槐耳
SS	療五痔, 治風, 破血, 益氣力. 《本草》
DH	蘑菰 표고
SS	性平, 味甘, 無毒. 悅神開胃, 止吐止瀉, 甚香美. 《入門》
DH	石耳
SS	性寒[一云平], 味甘, 無毒. 淸心養胃, 止血, 延年, 益顔色, 令人不飢. 生於名山石崖上, 名曰靈芝. 《日用》
DH	菌子 해도버슷
SS	性寒. 發五藏風, 壅經絡, 動痔疾, 令人眠睡. 生野田中, 多有毒, 不可輕食. 楓樹菌尤有毒. 《本草》
CH	松耳
SS	性平, 味甘, 無毒. 味甚香美, 有松氣. 生山中古松樹下, 假松氣而生, 木茸中第一也. 《俗方》
CH	海菜 머육
SS	性寒, 味鹹, 無毒. 下熱煩, 療癭瘤結氣, 利水道.
SS	生海中. 色正靑. 取乾之則色紫, 故一名紫菜. 《本草》
DH	海藻 
SS	性寒, 味苦鹹, 無毒[一云小毒]. 主癭瘤, 結核, 疝氣下墜, 核腫疼痛. 下十二水腫, 利小便.
SS	生海中, 七月七日採, 暴乾. 《本草》
DH	海帶 다마
SS	療疝氣, 下水, 治癭瘤結氣, 能軟堅.
SS	生東海中. 似海藻而麤且長. 《本草》
DH	昆布
SS	性寒, 味鹹, 無毒. 主十二水腫. 利水道, 去面腫, 療瘻瘡癭瘤結氣.
SS	生東海中. 凡海物, 洗去鹹味, 乃入藥. 《本草》
DH	甘苔
SS	性寒, 味鹹. 主痔. 殺蟲, 霍亂吐瀉, 心煩.
SS	一名靑苔. 生海中, 可作脯食之. 《本草》
DH	鹿角菜
SS	性大寒, 無毒[一云微毒]. 下熱氣, 療小兒骨蒸, 解麪毒.
SS	生東海中, 不可久食. 《本草》
SS	疑是今之靑角菜. 《俗方》
CH	蔞蒿 믈
SS	味甘辛. 食之香美而脆. 作羹臛及菜茹, 幷佳.
SS	生水澤中, 似艾, 靑白色. 《食物》
CH	木頭菜 둘훕
SS	性平, 無毒. 煮作茹, 作葅食之, 佳. 處處有之, 春初採之. 《俗方》
CH	白菜 머휘
SS	性平, 無毒. 取莖, 煮作羹茹, 甚佳. 處處種之. 《俗方》


BB	草部(上)
XX	凡七十九種.
CH	黃精 듁댓불휘
SS	性平, 味甘, 無毒. 主補中益氣, 安五藏, 補五勞七傷, 助筋骨, 益脾胃, 潤心肺.
SS	一名仙人飯. 三月生苗, 高一二尺, 葉如竹葉而短, 兩兩相對, 莖梗柔脆, 頗似桃枝, 本黃末赤. 四月開細靑白花. 子白如黍, 亦有無子者. 根如嫩生薑黃色. 二月八月採根, 暴乾. 根葉花實, 皆可餌服.
SS	其葉相對爲黃精, 不對爲偏精, 功用劣.
SS	其根雖燥, 幷柔軟有脂潤. 《本草》
SS	黃精, 得太陽之精也. 入藥生用. 若久久服餌, 則採得, 先用滾水, 綽過去苦味, 乃九蒸九暴. 《入門》
SS	我國惟平安道有之, 平時上貢焉. 《俗方》
CH	菖蒲 셕챵포
SS	性溫[一云平], 味辛, 無毒. 主開心孔, 補五藏, 通九竅, 明耳目, 出音聲. 治風濕㿏痺, 殺腹藏蟲, 辟蚤虱, 療多忘, 長智, 止心腹痛.
SS	生山中石澗沙磧上. 其葉中心有脊, 狀如劒刃. 一寸九節者, 亦有一寸十二節者. 五月十二月採根, 陰乾. 今以五月五日採, 露根不可用.
SS	初採虛軟, 暴乾方堅實. 折之中心色微赤, 嚼之辛香少滓.
SS	生下濕地. 大根者, 名曰菖陽, 止主風濕. 又有泥菖夏菖, 相似, 幷辟蚤蝨, 不堪入藥. 又有水菖, 生水澤中. 葉亦相似, 但中心無脊. 《本草》
SS	蓀無劒脊, 如韭葉者, 是也. 菖蒲有脊, 一如劒刃. 《丹心》
CH	甘菊花 강셩황
SS	性平, 味甘, 無毒. 安腸胃, 利五脈, 調四肢. 主風眩頭痛. 養目血, 止淚出, 淸利頭目, 療風濕痺.
SS	處處種之. 菊類甚多, 惟單葉, 花小而黃, 葉綠色深, 小而薄, 應候而開者, 是眞也.
SS	甘者入藥, 苦者不用.
SS	野菊爲薏. 菊甘而薏苦. 甘菊延齡, 野菊瀉人. 花小氣烈莖靑者, 爲野菊.
SS	正月採根, 三月採葉, 五月採莖, 九月採花, 十一月採實, 皆陰乾用之. 《本草》
DH	白菊花 흰국화
SS	莖葉都相似, 惟花白. 亦主風眩, 令頭不白.
SS	葉大似艾葉, 莖靑根細, 花白蘂黃. 性平, 味辛, 無毒. 主風眩, 八九月收花, 暴乾. 《本草》
DH	苦薏
SS	味苦. 破血, 婦人腹內宿血. 此野菊也. 《本草》
CH	人參 심
SS	性微溫[一云溫], 味甘[一云味苦], 無毒. 主五藏氣不足. 安精神, 定魂魄, 明目, 開心益智, 療虛損, 止霍亂嘔噦, 治肺痿吐膿, 消痰.
SS	讚曰, 三椏五葉, 背陽向陰, 欲來求我, 檟樹相尋. 一名神草, 如人形者有神.
SS	此物多, 生於深山中背陰, 近檟漆樹下濕潤處. 中心生一莖, 與桔梗相似. 三四月開花, 秋後結子. 二月四月八月上旬, 採根, 竹刀刮, 暴乾.
SS	此物易蛀, 惟納器中密封口, 可經年不壞. 和細辛密封, 亦久不壞.
SS	用時, 去其蘆頭, 不去則吐人. 《本草》
SS	人參動肺火, 凡吐血久嗽, 面黑氣實, 血虛陰虛之人, 勿用. 代以沙參, 可也. 《丹心》
SS	人參, 苦微溫, 補五藏之陽, 沙參, 苦微寒, 補五藏之陰也. 《丹心》
SS	夏月少使, 發心痃之患也. 《本草》
SS	夏月多服, 發心痃. 《丹心》
SS	入手太陰經. 《湯液》
CH	天門冬
SS	性寒, 味苦甘, 無毒. 治肺氣喘嗽, 消痰, 止吐血. 療肺痿, 通腎氣, 鎭心, 利小便. 冷而能補, 殺三蟲, 悅顔色, 止消渴, 潤五藏.
SS	二月三月七月八月採根, 暴乾. 用時湯浸, 劈破去心. 以大根味甘者, 爲好. 《本草》
SS	入手太陰ㆍ足少陰經. 《湯液》
SS	我國, 惟忠淸全羅慶尙道有之. 《俗方》
CH	甘草
SS	性平, 味甘, 無毒. 解百藥毒. 爲九土之精, 安和七十二種石, 一千二百種草. 調和諸藥, 使有功, 故號爲國老.
SS	主五藏六府寒熱邪氣. 通九竅, 利百脈, 堅筋骨, 長肌肉.
SS	二月八月除日採根, 暴乾, 以堅實斷理者, 爲佳. 折之則粉出, 故號爲粉草. 《本草》
SS	入足三陰經, 灸則和中, 生則瀉火. 《湯液》
SS	嘔吐中滿嗜酒之人, 不可久服多服. 《正傳》
SS	自中原, 移植於諸道各邑, 而不爲繁殖. 惟咸鏡北道所産最好. 《俗方》
DH	梢
SS	卽甘草梢尾, 細小味淡者也. 能去尿管澁痛. 又治陰莖中痛. 《入門》
DH	節
SS	消癰腫.
SS	生用則消腫導毒. 《入門》
CH	生地黃
SS	性寒, 味甘[一云苦], 無毒. 解諸熱, 破血, 消瘀血, 通利月水. 主婦人崩中血不止, 及胎動下血, 幷衄血吐血.
SS	處處種之. 二月八月採根, 陰乾. 沈水肥大者佳. 一名地髓, 一名芐, 生黃土地者佳.
SS	本經不言生乾及蒸乾, 蒸乾則溫, 生乾則平宣.
SS	初採, 浸水中浮者名天黃, 半浮半沈者名人黃, 沈者名地黃. 沈者力佳, 入藥. 半沈者次之, 浮者名天黃, 不堪用. 採時, 不可犯銅鐵器. 《本草》
SS	能生血涼血, 入手太陽ㆍ少陰經之劑. 酒浸則上行外行. 《湯液》
DH	熟地黃
SS	性溫, 味甘微苦, 無毒. 大補血衰, 善黑鬚髮, 塡骨髓, 長肌肉, 助筋骨, 補虛損, 通血脈, 益氣力, 利耳目.
SS	蒸造法, 詳見雜方. 《本草》
SS	生地黃損胃, 胃氣弱者, 不可久服. 熟地黃泥膈, 痰火盛者, 亦不可久服. 《正傳》
SS	熟地黃, 入手足少陰厥陰經, 性溫而補腎. 《入門》
SS	熟地黃, 以薑汁製之, 無膈悶之患. 《醫鑑》
CH	白朮 삽듓불휘
SS	性溫, 味苦甘, 無毒. 健脾强胃, 止瀉除濕, 消食止汗, 除心下急滿, 及霍亂吐瀉不止, 利腰臍間血, 療胃虛冷痢.
SS	生山中, 處處有之. 其形麤促, 色微褐. 氣味微辛苦而不烈. 一名乞力伽, 此白朮也. 《本草》
SS	本草無蒼白之名, 近世多用白朮. 治皮膚間風, 止汗消痞, 補胃和中, 利腰臍間血, 通水道. 上而皮毛, 中而心胃, 下而腰臍. 在氣主氣, 在血主血. 《湯液》
SS	入手太陽ㆍ少陰ㆍ足陽明ㆍ太陰四經, 緩脾生津, 去濕止渴. 米泔浸半日, 去蘆, 取色白不油者用之. 《入門》
SS	瀉胃火, 生用, 補胃虛, 黃土同炒. 《入門》
DH	蒼朮
SS	性溫, 味苦辛, 無毒. 治上中下濕疾. 寬中發汗, 破窠囊痰飮, 痃癖氣塊, 山嵐瘴氣. 治風寒濕痺, 療霍亂吐瀉不止, 除水腫脹滿.
SS	蒼朮, 其長如大小指, 肥實如連珠, 皮色褐, 氣味辛烈. 須米泔浸一宿, 再換泔浸一日, 去上麤皮, 炒黃色用. 《本草》
SS	一名山精, 採法同白朮. 《本草》
SS	入足陽明ㆍ太陰經, 能健胃安脾. 《入門》
SS	蒼朮, 雄壯上行之藥, 能除濕安脾. 《易老》
CH	兎絲子 새삼
SS	性平, 味辛甘, 無毒. 主莖中寒, 精自出, 尿有餘瀝, 口苦燥渴. 添精益髓, 去腰痛膝冷.
SS	處處有之, 多生豆田中. 無根假氣而生, 細蔓黃色. 六七月結實, 極細如蠶子. 九月採實, 暴乾, 得酒良, 仙經俗方, 幷以爲補藥.
SS	稟中和, 凝正陽氣受結, 偏補人衛氣, 助人筋脈. 《本草》
SS	水淘洗, 去沙土, 曬乾, 酒浸, 春五夏三秋七冬十日, 取出蒸熟, 搗爛作片, 曬乾, 再搗爲末入藥. 若急用, 則酒煮爛, 曬乾, 搗末用, 亦可. 《入門》
CH	牛膝 무룹디기
SS	性平, 味苦酸, 無毒. 主寒濕痿痺, 膝痛不可屈伸, 男子陰消, 老人失尿. 塡骨髓, 利陰氣, 止髮白, 起陰痿, 療腰脊痛, 墮胎, 通月經.
SS	處處有之, 有節如鶴膝, 又如牛膝狀, 以此名之. 一名百倍, 以長大而柔潤者佳. 二月八月十月採根, 陰乾. 《本草》
SS	助十二經脈, 活血生血之劑也. 引諸藥, 下行于腰腿, 酒洗用之. 《入門》
CH	茺蔚子 암눈비얏
SS	性微溫[一云微寒], 味辛甘, 無毒. 主明目, 益精, 除水氣.
SS	處處有之. 一名益母草, 一名野天麻. 其葉類大麻, 方莖, 花紫色. 端午日採莖葉, 陰乾, 不見日及火, 忌鐵器. 一云, 葉似荏, 方莖, 花生節間, 實如雞冠子黑色. 九月採. 《本草》
DH	莖葉
SS	善救婦人胎前産後諸疾, 故命名益母. 求嗣調經, 無所不效, 故曰婦人仙藥. 《入門》
CH	柴胡 묃미나리
SS	性微寒[一云平], 味微苦[一云甘], 無毒. 主傷寒寒熱往來, 天行時疾, 內外熱不解. 治熱勞, 骨節煩疼. 除虛勞寒熱, 解肌熱, 早晨潮熱, 能瀉肝火, 除寒熱往來瘧疾, 及胸脇痛滿.
SS	處處有之, 二月生苗. 甚香, 莖靑紫, 葉如竹葉, 亦似麥門冬葉而短. 七月開黃花. 二月八月採根, 暴乾. 《本草》
SS	足少陽ㆍ厥陰行經藥也. 能引淸氣而行陽道, 又能引胃氣上行, 升騰而行春令, 是也. 《湯液》
SS	如鼠尾獨窠而長者, 好, 莖長軟皮黃赤者, 佳. 忌犯銅鐵. 外感生用, 內傷升氣酒炒, 有咳汗者, 蜜水炒, 瀉肝膽火者, 以猪膽汁拌炒, 去蘆用. 《入門》
CH	麥門冬 겨으사리불휘
SS	性微寒[一云平], 味甘, 無毒. 主虛勞客熱, 口乾燥渴. 治肺痿吐膿, 療熱毒身黑目黃. 補心淸肺, 保神, 定脈氣.
SS	葉靑似莎草, 四季不凋. 根作連珠, 形似穬麥顆, 故名麥門冬. 二三月九十月採根, 陰乾. 以肥大者爲好. 用之, 湯潤, 抽去心, 不爾令人煩. 《本草》
SS	入手太陰經, 行經酒浸. 《入門》
SS	我國慶尙全羅忠淸道有之, 生肥土及海島中. 《俗方》
CH	獨活 둘흡
SS	性平[一云微溫], 味甘苦[一云辛], 無毒. 療諸賊風, 百節痛風, 無久新者. 治中風失音, 喎斜癱瘓, 遍身㿏痺, 及筋骨攣痛.
SS	生山野中, 二月三月九月十月採根, 暴乾. 此草得風不搖, 無風自動, 故一名獨搖草. 《本草》
SS	一莖直上, 得風不搖, 故曰獨活, 乃足少陰行經藥也. 獨活氣細, 羌活氣雄. 《入門》
SS	療風宜用獨活, 兼水宜用羌活. 今人以紫色節密者爲羌活, 黃色而作塊者爲獨活. 《本草》
SS	獨活氣細而色白, 治足少陰伏風. 故兩足寒濕痺不能動, 非此不除. 《湯液》
CH	羌活 강호리
SS	性微溫, 味苦辛, 無毒. 主治, 與獨活大同小異. 《本草》
SS	羌活, 乃手足太陽ㆍ足厥陰少陰, 表裏引經之藥也. 撥亂反正之主, 大無不通, 小無不入. 故一身百節痛, 非此不能治. 《入門》
SS	羌活氣雄, 故入足太陽, 獨活氣細, 故入足少陰. 俱是治風, 而有表裏之殊. 《湯液》
SS	我國, 惟江原道, 獨活羌活俱産焉. 《俗方》
CH	升麻 뎔가릿불휘
SS	性平[一云微寒], 味甘苦, 無毒. 主解百毒, 殺百精老物, 辟瘟疫瘴氣. 療蠱毒, 治風腫諸毒, 喉痛口瘡. 《本草》
SS	生山野中, 其葉如麻, 故名爲升麻. 二月八月採根, 暴乾, 刮去黑皮幷腐爛者用. 細削如雞骨, 色靑綠者佳. 本治手足陽明風邪, 兼治手足太陰肌肉間熱. 《入門》
SS	陽明本經藥也. 亦主手陽明太陰經. 若元氣不足者用此, 於陰中升陽氣上行, 不可缺也. 《丹心》
SS	陽氣下陷者宜用. 若發散生用, 補中酒炒, 止汗蜜炒. 《入門》
CH	車前子 길경이, 一名뵈이
SS	性寒[一云平], 味甘鹹, 無毒. 主氣癃, 通五淋, 利水道, 通小便淋澁. 明目, 能去肝中風熱, 毒風衝眼, 赤痛障瞖
SS	卽芣苢也. 大葉長穗, 好生道傍. 喜在牛跡中生, 故曰車前也. 五月採苗, 九十月採實, 陰乾. 《本草》
SS	略炒, 搗碎用, 用葉勿用子. 《入門》
DH	葉及根
SS	主吐衄尿血血淋. 取汁服之. 《本草》
CH	[唐]木香
SS	性溫, 味辛, 無毒. 治心腹一切氣, 及九種心痛, 積年冷氣脹痛, 痃癖癥塊. 止泄瀉霍亂痢疾, 消毒, 殺鬼, 辟瘟疫, 行藥之精.
SS	卽靑木香也. 形如枯骨者良. 《本草》
SS	行氣不見火, 生磨刺服之. 止瀉, 實大腸, 濕紙包煨用. 《入門》
CH	薯蕷 마
SS	性溫[一云平], 味甘, 無毒. 補虛勞羸瘦, 充五藏, 益氣力, 長肌肉, 强筋骨, 開達心孔, 安神長志.
SS	處處有之, 一名山芋, 一名玉延. 宋時避諱, 又號爲山藥. 二月八月採根, 刮之, 白色者爲上, 靑黑者不堪.
SS	此物貴生乾, 方入藥. 生濕則滑, 只消腫核, 不可入藥. 熟則只堪啖, 亦滯氣.
SS	乾法, 取肥大者, 刮去黃皮, 以水浸, 末白礬少許摻水中, 經宿, 取洗去涎, 焙乾. 《本草》
SS	山藥, 手太陰肺經藥也. 《入門》
CH	澤瀉 귀불휘
SS	性寒, 味甘鹹, 無毒. 逐膀胱停水, 治五淋, 利膀胱熱, 宣通水道, 通小腸, 止遺瀝.
SS	生水澤中, 處處有之. 八九月採根, 暴乾. 《本草》
SS	入足太陽經ㆍ少陰經, 除濕之聖藥也. 然能瀉腎, 不可多服久服. 本經云, 多服病人眼. 《湯液》
SS	入藥, 酒浸一宿, 漉出, 暴乾用. 仲景八味丸, 酒蒸用之. 《入門》
CH	遠志 아기플불휘
SS	性溫, 味苦, 無毒. 益智慧, 令耳目聰明, 不忘, 强志, 定心氣, 止驚悸, 療健忘, 安魂魄, 令人不迷惑.
SS	生山中. 葉如麻黃而靑, 根黃色. 四月九月採根葉, 暴乾. 《本草》
SS	先用甘草水煮過, 去骨, 以薑汁拌炒用. 《得效》
DH	葉
SS	名小草. 主益精, 止虛損夢泄. 《本草》
CH	龍膽 과남플
SS	性大寒, 味苦, 無毒. 除胃中伏熱, 時氣溫熱, 熱泄下痢. 益肝膽氣, 止驚惕, 除骨熱, 去腸中小蟲, 明目.
SS	根黃白色, 下抽根十餘本, 類牛膝. 味苦如膽, 故俗呼爲草龍膽. 二月八月十一月十二月採根, 陰乾. 採得後, 以銅刀切去髭土了, 甘草湯中浸一宿, 暴乾用. 勿空腹餌之, 令人尿不禁. 《本草》
SS	治下焦濕熱, 明目涼肝. 《醫鑑》
SS	治眼疾, 必用之藥也. 酒浸則上行. 虛人酒炒黑用之. 《湯液》
CH	細辛
SS	性溫, 味大辛[一云苦辛], 無毒. 主風濕痺痛. 溫中下氣. 除喉痺齆鼻, 添膽氣, 去頭風, 明目, 治齒痛, 破痰, 出汗.
SS	生山野, 其根細而其味極辛, 故名之曰細辛. 二月八月採根, 陰乾, 用之去頭節.
SS	單用末, 不可過半錢匕. 多卽氣悶塞不通者死, 雖死無傷. 《本草》
SS	少陰經藥也. 治少陰頭痛如神. 獨活爲之使. 細辛香味俱細而緩, 故入手少陰, 治頭面風痛, 不可缺也. 《湯液》
CH	石斛 셕곡풀
SS	性平, 味甘, 無毒. 治腰脚軟弱, 補虛損, 壯筋骨, 煖水藏, 補腎塡精, 養腎氣, 止腰痛.
SS	生水傍石上. 細實而黃色. 以桑灰湯沃之, 色如金, 形如蚱蜢髀者, 爲佳, 世謂之金釵石斛. 七月八月採莖, 陰乾. 入藥酒洗蒸用. 《本草》
CH	[唐]巴戟天
SS	性微溫, 味辛甘, 無毒. 主男子夜夢鬼交泄精. 治陰痿不起, 益精, 利男子.
SS	二月八月採根, 陰乾. 以連珠肉厚者, 爲勝, 今方家多以紫色爲良. 入藥, 鹽水煮, 打去心用之. 《本草》
CH	赤箭 텬맛삭
SS	性溫, 味辛, 無毒. 殺鬼精物, 蠱毒惡氣, 消癰腫, 治疝.
SS	生山野, 卽天麻苗也. 其苗獨莖如箭簳, 葉生其端, 簳葉俱赤, 故號爲赤箭. 三月四月採苗, 暴乾. 此草有風不動, 無風則自搖. 《本草》
SS	此物治風, 苗爲赤箭, 有自表入裏之功. 根爲天麻, 有自內達外之理. 《丹心》
CH	菴䕡子 진쥬봉
SS	性微寒, 味苦辛, 無毒. 主五藏瘀血, 腹中水氣, 身體諸痛. 療心腹脹滿, 能消瘀血, 治婦人月水不通.
SS	莖葉如蒿艾之類, 處處有之. 九月十月採實, 陰乾. 《本草》
CH	菥蓂子 굴근나이
SS	性微溫, 味辛, 無毒. 主明目, 目痛淚出, 能治肝家積熱, 眼目赤痛, 益精光.
SS	處處有之, 是大薺子也. 四月五月採實, 暴乾. 《本草》
CH	卷柏 부텨손
SS	性溫平[一云微寒], 味辛甘, 無毒. 主女子陰中寒熱痛, 血閉絶子. 治月經不通, 去百邪鬼魅, 鎭心. 治邪啼泣, 療脫肛痿躄. 煖水藏. 生用破血, 灸用止血.
SS	生山中, 叢生石上. 苗似柏葉而細碎, 拳屈如雞足, 靑黃色, 無花子. 五月七月採, 陰乾. 去下近石有沙土處, 用之. 《本草》
CH	藍藤根 가새
SS	性溫, 味辛, 無毒. 主上氣冷嗽. 煮服之, 或作末, 和蜜作煎服.
SS	處處有之. 根如細辛, 卽今藍漆也. 《俗方》 
CH	藍實 족
SS	性寒[一云冷], 味苦[一云甘], 無毒. 主解諸毒. 殺蠱蚑疰鬼螫毒. 治經絡中結氣, 令人健少睡.
SS	卽今種蒔大藍實也. 五月六月採實, 子若蓼子而大黑色. 《本草》
DH	葉汁
SS	殺百藥毒, 解狼毒ㆍ射罔毒ㆍ毒藥ㆍ毒箭ㆍ金石藥毒. 治天行熱狂, 遊風, 熱毒, 腫毒, 鼻洪, 吐血, 金瘡, 血悶. 除煩止渴, 療蟲蛇傷, 毒刺, 婦人産後血暈, 小兒壯熱熱疳.
SS	此卽生藍莖葉, 可以染靑者. 《本草》
SS	能散敗血, 分歸經絡. 《丹心》
DH	靑黛
SS	性寒, 味鹹, 無毒. 主解諸藥毒, 天行頭痛寒熱. 亦治熱瘡, 惡腫, 金瘡, 下血, 蛇犬等毒. 解小兒疳熱消瘦, 殺蟲.
SS	靑黛, 乃藍爲之, 以藍造者, 乃入藥. 《本草》
SS	靑黛殺惡蟲物, 化爲水. 《丹心》
SS	治熱毒蟲積疳痢, 除五藏鬱火而瀉肝. 《醫鑑》
SS	靑色, 古人用以畵眉, 故曰黛. 卽靛花也. 《入門》
DH	藍澱
SS	亦堪付熱惡腫, 蛇虺螫毒, 兼解諸毒及小兒丹熱. 此染瓮上池沫, 紫碧色者. 功同靑黛. 《本草》
DH	靑布
SS	性寒, 味鹹, 無毒. 主解諸物毒, 天行熱毒, 小兒丹毒. 幷水漬, 取汁飮.
SS	燒作黑灰, 付惡瘡及灸瘡久不差. 入水不爛. 燒熏虎狼咬瘡, 出水毒. 此藍染靑布也. 《本草》
CH	芎藭 궁궁이
SS	性溫, 味辛, 無毒. 治一切風ㆍ一切氣ㆍ一切勞損ㆍ一切血. 破宿血, 養新血, 止吐衄血及尿血便血, 除風寒入腦頭痛, 目淚出. 療心腹脇冷痛.
SS	處處種蒔. 三月九月採根, 暴乾. 惟貴形塊重實, 作雀腦狀者, 謂之雀腦芎, 此最有力. 《本草》
SS	入手足厥陰經ㆍ少陽經本經藥也. 治血虛頭痛之聖藥, 散肝經之風邪.
SS	貫芎, 治少陽經苦頭痛, 上行頭目, 下行血海, 治頭面風, 不可缺也. 頂痛腦痛, 須用川芎. 《湯液》
SS	蕪芎, 卽苗頭小塊也. 氣脈上行, 故能散鬱. 與雀腦芎同功. 《丹心》
SS	芎藭, 若單服久服, 則走散眞氣, 或致暴死. 須以他藥佐之. 骨蒸多汗者, 尤不可久服. 《本草》
SS	大塊色白不油者, 佳. 《本草》
DH	蘼蕪
SS	一名江籬, 卽芎藭苗也. 主風邪頭風目眩. 辟邪惡, 除蠱毒, 去三蟲. 四五月採葉, 暴乾. 《本草》
CH	[唐]黃連
SS	性寒, 味苦, 無毒. 主明目, 止淚出, 鎭肝, 去熱毒, 點赤眼昏痛. 療腸澼下痢膿血, 止消渴. 治驚悸煩躁, 益膽, 療口瘡, 殺小兒疳蟲.
SS	二月八月採, 節如連珠, 堅重, 相擊有聲者, 爲勝. 一云, 如鷹爪者佳. 用之去毛. 《本草》
SS	酒浸炒, 則上行頭目口舌. 薑汁炒, 則辛散衝熱有功. 生用, 治實火. 以吳茱萸水炒, 則調胃厚腸. 黃土炒, 治食積安蛔蟲. 鹽水炒, 治下焦伏火. 《入門》
SS	生用瀉心淸熱. 酒炒厚腸胃. 薑製止嘔吐. 《回春》
SS	入手少陰經. 苦燥故入心, 火就燥也. 能瀉心, 其實瀉脾胃中濕熱也. 《湯液》
CH	絡石 담쟝이
SS	性微寒[一云溫], 味苦, 無毒. 主癰腫不消, 喉舌腫, 金瘡. 去蛇毒心悶, 療癰傷, 口乾舌焦.
SS	一名石薜荔, 生木石間, 凌冬不凋. 葉似細橘, 蔓延木石之陰. 莖節着處, 卽生根鬚, 包絡石傍, 花白子黑. 六七月採莖葉, 日乾. 《本草》
SS	根鬚包絡石上而生, 葉細圓者良. 絡木者不用. 《入門》
DH	薜荔
SS	與絡石極相類. 治背癰. 《本草》
SS	在石上者爲絡石, 在墻上者爲薜荔, 同是一物也. 《俗方》
CH	白蒺藜 납거
SS	性溫, 味苦辛, 無毒. 主諸風, 身體風痒, 頭痛, 及肺痿吐膿. 又治水藏冷小便多, 及奔豚腎氣陰㿉.
SS	生原野, 布地蔓生細葉, 子有三角刺人, 狀如菱而小. 七月八月九月採實, 暴乾.
SS	蒺藜有兩種. 杜蒺藜, 卽子有芒刺者, 風家多用之. 白蒺藜, 出同州沙苑, 子如羊內腎, 入補腎藥.
SS	今多用有刺者, 炒去刺, 搗碎用之. 《本草》
CH	黃芪 너삼불휘
SS	性微溫, 味甘, 無毒. 主虛損羸瘦. 益氣長肉, 止寒熱. 療腎衰耳聾, 治癰疽久敗瘡, 排膿止痛. 又治小兒百病, 婦人崩漏, 帶下諸疾.
SS	生原野, 處處有之. 二月十月採根, 陰乾. 《本草》
SS	治氣虛盜汗自汗, 卽皮表之藥. 又治咯血, 柔脾胃, 是爲中州之藥. 又治傷寒尺脈不至, 補腎藏元氣, 爲裏藥. 是上中下內外三焦之藥也.
SS	入手少陽經ㆍ足太陰經ㆍ足少陰命門之劑. 《湯液》
SS	肥白人多汗者, 服之有功. 蒼黑人氣實者, 不可服. 《正傳》
SS	綿軟箭幹者佳. 瘡瘍生用, 肺虛蜜水炒, 下虛鹽水炒用. 《入門》
DH	莖葉
SS	療渴及筋攣, 消癰腫疽瘡. 《本草》
CH	[唐]肉蓗蓉
SS	性微溫, 味甘酸鹹, 無毒. 主五勞七傷. 除莖中寒熱痛, 强陰益精氣, 令多子. 治男絶陽不興, 女絶陰不産. 潤五藏, 長肌肉, 煖腰膝. 男子泄精尿血遺瀝, 女子帶下陰痛.
SS	皮如松子有鱗甲, 長尺餘. 三月採根, 陰乾用之. 酒浸去鱗甲. 《本草》
SS	能峻補精血, 聚用反致尿澁. 《丹心》
DH	瑣陽
SS	性溫, 味甘寒, 無毒. 閉精, 補陰. 氣虛而大便燥結者, 煮粥食之. 肉蓯蓉根也.
SS	肉蓯蓉根, 名瑣陽, 酒浸一宿, 刷去浮甲及心中白膜, 乃酒蒸, 或塗酥灸用. 《入門》
SS	潤大便燥結, 能補陰. 《醫鑑》
CH	防風 병풍물불휘
SS	性溫, 味甘辛, 無毒. 治三十六般風, 通利五藏關脈, 風頭眩, 痛風, 赤眼出淚, 周身骨節疼痺. 止盜汗, 安神, 定志.
SS	生山野中, 隨處有之. 二月十月採根, 暴乾. 惟實而脂潤, 頭節堅如蚯蚓頭者, 爲好. 去蘆及叉頭叉尾者. 叉頭令人發狂, 叉尾發痼疾. 《本草》
SS	足陽明ㆍ足太陰之行經藥也. 足太陽本經藥也. 治風通用, 頭去身半以上風邪, 梢去身半以下風邪. 《湯液》
SS	除上焦風邪之仙藥也. 《入門》
DH	葉
SS	主中風熱汗出. 《本草》
DH	花
SS	主心腹痛, 四肢拘急, 經脈虛羸. 《本草》
DH	子
SS	似胡荽而大. 調食用之. 香而療風更優也. 《本草》
CH	蒲黃 부들
SS	性平, 味甘, 無毒. 止九竅出血, 消瘀血. 主血痢及婦人崩漏帶下, 及兒枕急痛, 下血墮胎.
SS	生水澤中, 處處有之. 卽蒲槌中黃粉也. 伺其有, 便拂取之.
SS	要破血消腫, 卽生使. 要補血止血, 卽炒用. 其下篩後有赤滓, 名爲萼, 炒用, 甚澁腸, 止瀉血及血痢. 《本草》
DH	香蒲
SS	卽蒲黃苗也. 主五藏邪氣, 口中爛臭. 堅齒, 明目, 聰耳.
SS	此卽甘蒲作薦者. 春初生嫩茸, 紅白色, 生啖之甘脆. 以苦酒浸如食笋, 大美, 可爲鮓或爲葅. 《本草》
DH	敗蒲席
SS	主墜墮損瘀刺痛. 煮服之. 以久臥得人氣者, 爲佳. 《本草》
CH	續斷
SS	性微溫, 味苦辛, 無毒. 能通經脈, 續筋骨, 助氣, 調血脈, 婦人産後一切病.
SS	生山野, 三月後生苗, 簳四稜, 似苧麻葉亦類, 兩兩相對而生. 四月開花紅白色. 根如大薊赤黃色. 七月八月採根, 陰乾. 以節節斷, 皮黃皺者, 爲眞. 《本草》
SS	能止痛生肌, 續筋骨, 故名爲續斷. 婦人崩漏帶下尿血, 爲最. 節節斷, 有烟塵起者佳. 酒浸焙乾用. 與桑寄生同功. 《入門》
CH	漏蘆 졀국대
SS	性寒, 味苦鹹, 無毒. 治身上熱毒風生惡瘡, 皮肌瘙痒癮疹, 療發背乳癰瘰癧. 排膿, 補血, 付金瘡止血, 治瘡疥.
SS	生山野. 莖若筯大, 其子作房, 類油麻而小, 根黑色似蔓菁而細. 八月採根, 陰乾. 《本草》
SS	足陽明本經藥. 《入門》
DH	莖葉
SS	療疳蝕, 殺蟲, 有驗. 《本草》
CH	營實 딜위여
SS	性溫[一云微寒], 味酸[一云苦], 無毒. 主癰疽惡瘡, 敗瘡, 陰蝕不瘳, 頭瘡白禿.
SS	營實, 卽野薔薇子也. 莖間多刺, 蔓生, 子若杜棠子, 其花有五, 葉八出六出. 或赤或白, 處處有之, 以白花者爲良. 《本草》
SS	八九月採實, 漿水拌蒸, 曬乾用. 《入門》
DH	根
SS	性冷, 味苦澁, 無毒. 治熱毒風, 癰疽惡瘡. 止赤白痢, 腸風瀉血, 小兒疳蟲肚痛. 《本草》
CH	決明子 초결명
SS	性平[一云微寒], 味鹹苦, 無毒. 主靑盲, 及眼赤痛, 淚出淫膚, 赤白膜. 助肝氣益精水, 治頭痛鼻衄, 療脣口靑.
SS	葉似苜蓿而大. 七月開花, 黃白色, 其子作穗, 如靑菉豆而銳. 又云, 子作角, 實似馬蹄, 故俗名馬蹄決明. 十月十日採子, 陰乾百日, 入藥微炒用. 《本草》
SS	一名還瞳子. 《正傳》
SS	作枕, 治頭風, 明目. 《本草》
DH	葉
SS	明目, 利五藏. 作茹食之, 甚良. 《本草》
CH	[唐]丹參
SS	性微寒[一云平], 味苦, 無毒. 治脚軟疼痺, 四肢不遂. 排膿止痛, 生肌長肉, 破宿血, 補新血, 安生胎, 落死胎. 調婦人經脈不勻, 止崩漏帶下.
SS	莖葉如薄荷而有毛. 三月開花紅紫色. 根赤大如指, 長尺餘, 一苗數根. 九十月採根, 暴乾. 《本草》
SS	酒浸服, 可逐奔馬, 故又名奔馬草. 酒洗, 曬乾用. 《入門》
CH	茜根 곡도숑
SS	性寒, 味甘, 無毒. 主六極傷心肺, 吐血, 瀉血用之. 止衄吐便尿血, 崩中下血. 治瘡癤, 殺蠱毒.
SS	此草可以染絳, 葉似棗葉, 而頭尖下闊, 莖葉俱澁, 四五葉對生節間, 蔓延草木上, 根紫赤色. 生山野, 二月三月採根, 暴乾. 入藥, 剉炒用之. 《本草》
SS	銅刀剉炒, 勿犯鉛鐵. 《入門》
SS	一名過山龍. 《正傳》
CH	五味子 오미
SS	性溫, 味酸[一云微苦], 無毒. 補虛勞羸瘦, 明目, 煖水藏, 强陰, 益男子精, 生陰中肌, 止消渴, 除煩熱, 解酒毒, 治咳嗽上氣.
SS	生深山中. 莖赤色蔓生, 葉如杏葉, 花黃白. 子如豌豆許大, 叢生莖頭, 生靑熟紅紫. 味甘者佳. 八月採子, 日乾.
SS	皮肉甘酸, 核中辛苦, 都有鹹味, 此則五味具也. 故名爲五味子. 入藥, 生暴不去子. 《本草》
SS	孫眞人云, 夏月常服五味子, 以補五藏之氣. 在上則滋源, 在下則補腎, 故入手太陰ㆍ足少陰也. 《湯液》
SS	我國生咸鏡道平安道, 最佳. 《俗方》
CH	旋花 멧
SS	性溫, 味甘, 無毒. 主益氣, 去面皯, 令顔色媚好.
SS	一名鼔子花, 言其形肖也. 五月採花, 陰乾.
SS	此卽生平澤, 旋葍之花也. 蔓生, 葉似薯蕷而多狹長. 花紅白色, 根無毛節, 蒸煮堪啖, 味甘美, 食之不飢. 生田野, 處處有之, 最難鋤治. 《本草》
DH	根
SS	味甘. 主腹中寒熱, 邪氣. 利小便, 久服不飢. 又主續筋骨, 合金瘡. 一名美草, 一名㹠腸草. 《本草》
CH	蘭草
SS	性平, 味辛, 無毒. 殺蠱毒, 辟不祥, 利水道, 除胸中痰癖.
SS	葉似麥門冬而闊且靭, 長及一二尺, 四時常靑. 花黃, 中間葉上有細紫點. 有春芳者爲春蘭, 色深, 秋芳者爲秋蘭, 色淺. 四月五月採.
SS	葉不香, 惟花香, 盆盛置座右, 滿室盡香. 與他花香, 又別. 《本草》
SS	葉似馬欄, 故名蘭草. 《入門》
SS	蘭稟金水之淸氣而似有火. 人知其花香之貴, 而不知爲用之有方, 盖其氣, 能散久積陳鬱之氣, 甚有力. 東垣云, 味甘, 性寒, 其氣淸香, 生津止渴, 益氣潤肌肉. 內經曰, 治以蘭, 除陳氣也. 《丹心》
CH	忍冬 겨사리너출
SS	性微寒, 味甘, 無毒. 主寒熱身腫, 熱毒血痢. 療五尸.
SS	處處有之. 莖赤紫色, 宿者有薄白皮膜, 其嫩莖有毛. 花白蘂紫. 十二月採, 陰乾. 《本草》
SS	此草藤生蔓, 繞古木上, 其藤左纏附木, 故名爲左纏藤. 凌冬不凋, 故又名忍冬草. 花有黃白二色, 故又名金銀花. 《入門》
SS	一名老翁鬚草, 一名鷺鷥藤, 又名水楊藤. 其藤左纏, 花五出而白, 微香, 體帶紅色, 野生蔓延. 《直指》
SS	今人用此, 以治癰疽熱盛煩渴, 及感寒發表, 皆有功. 《俗方》
CH	蛇床子 얌도랏
SS	性平[一云溫], 味苦辛甘, 無毒[一云小毒]. 主婦人陰中腫痛, 男子陰痿濕痒. 溫中下氣. 令婦人子藏熱, 男子陰强. 浴男女陰, 去風冷. 大益陽事. 腰痛, 陰汗濕癬, 縮小便, 療赤白帶下.
SS	處處有之, 似小葉芎藭, 花白, 子如黍粒黃白, 至輕虛. 生下濕地, 五月採實, 陰乾. 《本草》
SS	凡入丸散, 微炒, 按去皮殼, 取淨仁用之. 若作湯洗病, 則生使. 《入門》
CH	地膚子 대리여름
SS	性寒, 味苦, 無毒. 主膀胱熱. 利小便, 治陰卵㿉疾, 及客熱丹腫.
SS	處處有之, 莖赤葉靑, 大似荊芥, 花黃白, 子靑白色, 似一眠起蠶沙. 堪爲掃箒, 一名落箒子. 八九月採實, 陰乾. 《本草》
SS	一名千頭子. 《回春》
DH	葉
SS	止赤白痢, 澁腸胃, 解惡瘡毒. 洗目, 去熱暗雀盲澁痛. 四五月採, 用之. 《本草》
CH	景天 집우디기
SS	性平[一云冷], 味苦酸, 無毒[一云小毒]. 治心煩熱狂, 赤眼頭痛, 遊風丹腫, 及大熱火瘡, 婦人帶下, 小兒丹毒.
SS	苗葉似馬齒莧而大, 作層而生, 莖極脆弱, 夏中開紅紫碎花, 秋後枯死. 四月四日, 七月七日採, 陰乾.
SS	今人以盆盛植屋上以辟火, 故謂之愼火草. 《本草》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	湯液篇卷之三


BB	草部(下)
XX	凡一百八十八種.
CH	茵蔯蒿 더위지기
SS	性微寒一云涼, 味苦辛, 無毒一云小毒. 主熱結黃疸, 通身發黃, 小便不利. 治天行時疾, 熱狂, 頭痛及瘴瘧.
SS	處處有之. 似蓬蒿而葉緊細, 無花實, 秋後葉枯, 莖簳經冬不死, 更因舊苗而生, 故名茵蔯蒿. 五月七月採莖葉, 陰乾, 勿令犯火. 《本草》
SS	入足太陽經. 去根土, 細剉用. 《入門》
CH	王不留行 댱고새
SS	性平, 味苦甘, 無毒. 主金瘡止血, 逐痛, 出刺. 治衄血癰疽惡瘡, 祛風毒, 通血脈, 療婦人血經不勻, 及難産.
SS	在處有之. 葉似菘藍, 花紅白色, 子殼似酸漿, 實圓黑似菘子如黍粟. 五月採苗莖, 曬乾. 根莖花子, 幷通用. 《本草》
SS	一名剪金花, 一名金盞銀臺. 子治淋最有效. 《資生》
CH	白蒿 날제흰
SS	性平, 味甘, 無毒. 主五藏邪氣, 風寒濕痺. 療心懸少食常飢.
SS	白蒿, 蓬蒿也. 所在皆有. 春初最先諸草而生, 上有白毛錯澁, 頗似細艾. 二月採, 自春及秋, 香美可食. 醋淹爲菹, 甚益人. 《本草》
CH	葈耳 돋고마리
SS	性微寒, 味苦辛, 有小毒. 主風頭寒痛, 風濕周痺, 四肢拘攣痛, 惡肉死肌. 治一切風, 塡骨髓, 煖腰膝. 治瘰癧疥癬瘙痒.
SS	卽蒼耳也. 一名喝起草, 處處皆有. 實名羊負來, 昔中國無此, 從羊毛中粘綴, 遂至中國, 故以爲名. 五月五日, 七月七日採莖葉, 九月九日採實, 陰乾. 《本草》
DH	實
SS	性溫, 味苦甘, 無毒. 主肝家熱, 明目. 入藥, 杵去刺, 略炒用. 一名道人頭. 《本草》
CH	葛根 츩불휘
SS	性平一云冷, 味甘, 無毒. 主風寒頭痛. 解肌發表, 出汗開腠理, 解酒毒, 止煩渴, 開胃下食. 治胸膈熱, 通小腸, 療金瘡.
SS	生山中, 處處有之. 五月五日採根, 暴乾. 以入土深者, 爲佳. 《本草》
SS	一名鹿藿. 《本草》
SS	足陽明經行經的藥也. 通行足陽明之經, 生津止渴, 虛渴者, 非此不能除也. 凡病酒及渴者, 得之甚良. 亦治溫瘧消渴. 《湯液》
DH	生根
SS	破血, 合瘡, 墮胎. 解酒毒, 身熱, 酒黃, 小便赤澁.
SS	生根, 搗取汁飮, 療消渴, 傷寒溫病壯熱. 《本草》
DH	葛穀
SS	主下痢十年已上. 穀卽是實也. 《本草》
DH	葉
SS	主金瘡止血. 挼碎付之. 《本草》
DH	花
SS	主消酒毒.
SS	葛花與小豆花等分, 爲末服, 飮酒不知醉. 《本草》
DH	粉
SS	性大寒, 味甘, 無毒. 止煩渴, 利大小便, 小兒熱痞. 《本草》
SS	採生葛根, 搗爛浸水中, 揉出粉, 澄成片, 擘塊, 下沸湯中, 以蜜生拌食之, 解酒客渴, 甚妙. 《入門》
CH	瓜蔞根 하타리불휘
SS	性寒, 味苦, 無毒. 主消渴, 身熱煩滿. 除腸胃中痼熱, 八疸身面黃, 脣乾口燥. 通小腸, 排膿, 消腫毒. 療乳癰發背, 痔瘻瘡癤, 通月水, 消撲損瘀血.
SS	一名天花粉, 生原野, 處處有之. 一名果臝, 一名天瓜. 其根, 惟歲久入土深者, 佳. 二月八月採根, 刮去皮, 暴乾三十日成. 《本草》
SS	天花粉, 治消渴聖藥也. 《丹心》
DH	實
SS	性冷, 味苦, 無毒. 主胸痺. 潤心肺, 療手面皺. 治吐血, 瀉血, 腸風, 赤白痢, 幷炒用.
SS	果臝之草, 其實名爲瓜蔞. 又曰, 果臝之實, 名爲瓜蔞. 俗名天圓子. 《本草》
SS	瓜蔞實, 洗滌胸膈中垢膩, 此卽連皮汁幷子而言也. 《丹心》
SS	實, 治氣喘結胸痰嗽. 《醫鑑》
SS	瓤, 乾者煎服, 化痰降氣, 濕者, 治肺燥熱渴, 大便秘. 《入門》
DH	仁
SS	卽瓜蔞實中之子也. 性潤味甘, 能補肺. 潤能降氣. 胸有痰火者, 得甘緩潤下之助, 則痰自降, 宜爲治嗽要藥也. 《丹心》
SS	九月十月實熟赤黃色時, 取子, 炒去殼去油用. 俗名瓜蔞仁. 《入門》
DH	粉
SS	取瓜蔞根作粉, 如葛粉法. 虛熱人食之甚佳, 止渴生津. 《本草》
CH	苦參 너삼불휘
SS	性寒, 味苦, 無毒. 治熱毒風, 皮肌生瘡, 赤癩眉脫. 除大熱嗜睡, 明目止淚. 養肝膽氣. 除伏熱, 腸澼, 小便黃赤. 療齒痛及惡瘡, 下部䘌.
SS	處處有之, 葉極似槐, 故一名水槐, 一名地槐. 三月八月十月採根, 暴乾. 不入湯用. 《本草》
SS	入足少陽經. 味至苦, 入口卽吐, 胃弱者愼用. 糯米泔浸一宿, 蒸三時久, 曬乾. 少入湯藥, 多作丸服. 治瘡酒浸, 治腸風, 炒至烟起, 爲末用. 《入門》
SS	能峻補陰氣. 《丹心》
DH	實
SS	以十月, 收其子, 餌如槐子法. 久服, 輕身不老, 明目, 有驗. 《本草》
CH	當歸 숭엄초불휘
SS	性溫, 味甘辛, 無毒. 治一切風ㆍ一切血ㆍ一切勞, 破惡血, 養新血. 及主癥癖, 婦人崩漏絶子. 療諸惡瘡瘍金瘡, 客血內塞, 止痢疾腹痛. 治溫瘧, 補五藏, 生肌肉.
SS	生山野, 或種蒔. 二月八月採根, 陰乾. 以肉厚而不枯者, 爲勝. 又云, 肥潤不枯燥者, 爲佳. 又云, 如馬尾者, 好.
SS	要破血, 卽使頭一節硬實處, 要止痛止血, 卽用尾. 《本草》
SS	用頭則破血, 用尾則止血. 若全用則一破一止, 卽和血也. 入手少陰, 以心主血也. 入足太陰, 以脾裹血也. 入足厥陰, 以肝藏血也. 《湯液》
SS	氣血昏亂者, 服之卽定, 各有所當歸之功. 治上酒浸, 治外酒洗, 血病酒蒸, 痰用薑汁炒. 《入門》
SS	得酒浸過, 良. 《東垣》
CH	麻黃
SS	性溫一云平, 味苦一云甘, 無毒. 主中風傷寒頭痛, 溫瘧, 發表出汗, 去邪熱氣. 除寒熱, 五藏邪氣, 通腠理. 治溫疫, 禦山嵐瘴氣.
SS	立秋採莖, 陰乾令靑. 用之先去根節, 根節止汗故也. 先煮一兩沸, 去上沫, 沫令人煩. 《本草》
SS	麻黃生于中牟, 雪積五尺, 有麻黃處, 則雪不聚. 盖通陽氣, 却外寒也. 《三因》
SS	麻黃, 手太陰之劑, 入足太陽經, 走手少陰經ㆍ陽明經, 發太陽ㆍ少陰經汗, 去表上之寒邪, 瀉衛實, 去榮中寒. 《湯液》
SS	自中原移植于我國諸邑, 而不爲繁殖. 惟江原道, 慶尙道有之. 《俗方》
CH	通草 으흐름너출
SS	性平一云微寒, 味辛甘, 無毒. 治五淋, 利小便, 開關格. 治水腫, 除煩熱, 通利九竅, 出音聲. 療脾疸常欲眠, 墮胎, 去三蟲.
SS	生山中, 作藤蔓, 大如指. 每節有二三枝, 枝頭出五葉, 結實如小木瓜, 核黑瓤白, 食之甘美. 謂之鷰覆子. 正月二月採枝, 陰乾. 
SS	莖有細孔, 兩頭皆通, 含一頭吹之, 則氣出彼頭者, 良. 《本草》
SS	通草卽木通也. 心空有瓣, 輕白可愛. 去皮節生用. 通行十二經, 故名爲通草. 《入門》
SS	木通, 性平味甘而淡. 主小便不利. 導小腸熱, 通經利竅. 《湯液》
SS	木通通草, 乃一物也. 處處有之. 江原道出一種藤, 名爲木通, 色黃味苦, 瀉濕熱, 通水道, 有效. 治瘡亦效, 別是一物也. 或云, 名爲木防己, 瀉濕爲最. 《俗方》
DH	子
SS	名鷰覆子, 木通實也. 莖名木通, 又名通草. 七八月採, 性寒, 味甘. 主胃熱反胃. 除三焦客熱, 利大小便, 寬心止渴. 《本草》
DH	根
SS	卽木通根也. 主項下癭瘤.
CH	芍藥 함박곳불휘
SS	性平, 微寒, 味苦酸, 有小毒. 除血痺, 通順血脈, 緩中, 散惡血, 消癰腫, 止腹痛, 消瘀血, 能蝕膿. 主女人一切病, 幷産前後諸疾. 通月水, 療腸風瀉血, 痔瘻, 發背瘡疥, 及目赤努肉, 能明目.
SS	生山野, 二月八月採根, 暴乾. 宜用山谷自生者, 不用人家糞壤者. 又云, 須用花紅而單葉, 山中者佳.
SS	一名解倉. 有兩種. 赤者, 利小便下氣, 白者, 止痛散血. 又云, 白者補, 赤者瀉. 《本草》
SS	入手足太陰經. 又瀉肝, 補脾胃. 酒浸行經, 或酒炒或煨用. 《入門》
SS	芍藥酒浸炒, 與白朮同用則能補脾, 與川芎同用則瀉肝, 與參朮同用則補氣. 治腹痛下痢者必炒, 後重則不炒. 又云, 收降之體, 故能至血海, 入於九地之下, 得至足厥陰經也. 《丹心》
CH	蠡實 붇곳여름
SS	性平溫一云寒, 味甘, 無毒. 主胃熱, 止心煩, 利大小便. 治婦人血暈, 幷崩中帶下, 消瘡癤腫毒, 消酒毒, 治黃病.
SS	此卽馬藺子也. 處處有之. 葉似薤而長厚. 三月開紫碧花, 五月結實. 根細長, 通黃色, 人取以爲刷. 三月採花, 五月採實, 幷陰乾. 《本草》
SS	今人以此治急喉痺, 及食牛馬肉發疔腫, 最妙. 《俗方》
DH	花葉
SS	去白蟲, 療喉痺. 多服令人泄. 《本草》
CH	瞿麥 셕듁화
SS	性寒, 味苦辛一云甘, 無毒. 主關格諸癃結, 小便不通, 出刺, 決癰腫, 明目去瞖, 破胎墮子. 通心經, 利小腸爲最要.
SS	一名石竹, 處處有之. 立秋後, 合子葉收採, 陰乾. 子頗似麥, 故名瞿麥. 《本草》
SS	不用莖葉, 只用實殼. 《入門》
SS	主關格諸癃, 利小便不通, 逐膀胱邪熱, 爲君主之劑. 《湯液》
DH	子
SS	治月經不通, 破血塊, 排膿. 《本草》
DH	葉
SS	治蛔蟲痔疾, 眼目腫痛, 及浸淫瘡, 婦人陰瘡. 《本草》
CH	玄參
SS	性微寒, 味苦鹹, 無毒. 治熱毒遊風, 補虛勞, 骨蒸, 傳尸邪氣. 消腫毒, 散瘤癭瘰癧, 補腎氣, 令人目明.
SS	苗葉似脂麻, 七月開花, 靑碧色. 八月結子, 黑色. 其根尖長, 生靑白, 乾卽紫黑, 新者潤膩. 三月四月八月九月採根, 暴乾. 或云, 蒸過日乾. 《本草》
SS	玄參, 乃樞機之劑, 管領諸氣, 上下肅淸而不濁. 以此論之, 治虛中氤氳之氣, 無根之火, 以玄參爲聖藥也. 《湯液》
SS	腎傷必用之, 足少陰腎經之君藥也. 酒蒸亦好. 《入門》
SS	我國惟慶尙道出焉, 未知眞否. 《俗方》
CH	秦芃 망초불휘
SS	性平, 微溫一云冷, 味苦辛, 無毒. 主風寒濕痺. 療風無問久新, 通身攣急, 肢節痛. 療酒黃, 黃疸, 骨蒸, 利大小便.
SS	一名秦瓜, 生山中. 根土黃色而相交紏, 長一尺以來. 葉靑如萵苣葉. 六月開花, 紫色似葛花, 當月結子. 二月八月採根, 暴乾. 須用新好羅文者, 佳. 《本草》
SS	手陽明經藥也. 治腸風瀉血, 去陽明經風濕. 水洗去土用之. 《湯液》
CH	百合 개나리불휘
SS	性平, 味甘, 無毒一云小毒. 療傷寒百合病, 利大小便. 治百邪鬼魅, 啼泣狂叫. 殺蠱毒, 治乳癰發背及瘡腫.
SS	生山野, 有二種. 一種細葉, 花紅白色, 一種葉大, 莖長, 根麤, 花白色, 宜入藥用. 又一種花黃有黑斑, 細葉, 葉間有黑子, 不堪入藥.
SS	根如胡蒜, 數十瓣相累. 二月八月採根, 暴乾.
SS	紅花者, 名山丹, 不甚良. 《本草》
SS	其根, 百片累合而生, 亦滲利中之美藥. 花白者佳. 《入門》
CH	知母
SS	性寒一云平, 味苦一云甘, 無毒. 主骨蒸熱勞, 腎氣虛損. 止消渴, 療久瘧黃疸, 通小腸, 消痰止嗽, 潤心肺, 治産後蓐勞.
SS	生原野, 根似菖蒲而甚柔潤, 葉至難死, 掘出隨生, 須燥乃止. 四月開靑花如韭花, 八月結實. 二月八月採根, 暴, 去鬚, 用黃白滋潤者, 善. 《本草》
SS	入足陽明經ㆍ手太陰經. 足少陰腎經本藥, 瀉足陽明火熱, 補益腎水膀胱之寒. 入補藥鹽水或蜜水, 蒸或炒, 上行酒炒. 勿犯鐵. 《入門》
SS	我國黃海道多産, 品亦好. 《俗方》
CH	唐貝母
SS	性平一云微寒, 味辛苦, 無毒. 消痰, 潤心肺, 治肺痿咳嗽, 肺癰, 唾膿血, 除煩止渴, 療金瘡惡瘡. 與連翹同, 主項下瘤癭疾.
SS	一名莔. 根有瓣子, 黃白色, 形似聚貝子, 故名貝母. 八月十月採根, 暴乾. 《本草》
SS	貝母, 能散心胸鬱結之氣, 殊有功. 《本草》
SS	柳木灰炮過, 去心用. 一云, 薑汁炮用. 《入門》
CH	白芷 구릿댓불휘
SS	性溫, 味辛, 無毒. 主風邪頭痛, 目眩淚出. 主婦人漏下赤白, 血閉陰腫. 破宿血, 補新血, 安胎漏滑落. 治乳癰, 發背, 瘰癧, 腸風, 痔瘻, 瘡痍, 疥癬. 止痛生肌, 能排膿, 蝕膿. 可作面脂, 潤顔色, 去面皯疵瘢.
SS	處處有之, 二月八月採根, 暴乾. 以黃澤者爲佳. 《本草》
SS	離騷謂之葯. 手陽明本經藥, 足陽明手太陰, 解利風寒之劑也. 《入門》
DH	葉
SS	名蒚麻, 可作浴湯. 道家以此香浴, 去尸蟲. 又合香. 《本草》
CH	淫羊藿 삼지구엽플
SS	性溫一云平, 味辛一云甘, 無毒. 主一切冷風勞氣. 補腰膝, 丈夫絶陽不起, 女人絶陰無子, 老人昏耄, 中年健忘. 治陰痿, 莖中痛, 益氣力, 堅筋骨, 丈夫久服令有子. 消瘰癧, 下部有瘡, 洗出蟲.
SS	一名仙靈脾, 俗號爲三枝九葉草, 生山野. 葉似杏, 葉上有子, 莖如粟稈. 五月採葉曬乾, 生處不聞水聲者, 良. 又云, 得酒良.
SS	服此令人好爲陰陽. 羊一日百遍合, 盖食此草所致, 故名淫羊藿. 酒洗細剉焙用. 《本草》
CH	黃芩 속서근플
SS	性寒, 味苦, 無毒. 治熱毒骨蒸, 寒熱往來, 解熱渴. 療黃疸, 腸澼泄痢, 痰熱胃熱, 利小腸. 治乳癰, 發背, 惡瘡, 及天行熱疾.
SS	生原野, 隧處有之. 三月三日一云二月八月採根, 暴乾. 其腹中皆爛, 故一名腐腸. 惟取深色堅實者, 爲好. 圓者名子芩, 破者名宿芩. 《本草》
SS	中枯而飄, 故能瀉肺中之火, 消痰利氣, 入手太陰經. 細實而堅者, 治下部, 瀉大腸火, 入水而沈. 入藥, 酒炒上行, 便炒下行, 尋常生用. 《入門》
DH	子
SS	主腸澼, 下膿血. 《本草》
CH	唐狗脊
SS	性平一云微溫, 味苦甘一云辛, 無毒. 治毒風, 軟脚風, 寒濕痺, 腎氣虛弱, 腰膝强痛. 頗利老人, 療失尿不節.
SS	根長而多岐, 狀如狗脊骨, 故以名之. 其肉作靑綠色. 二月八月採根, 暴乾. 《本草》
SS	形似狗脊黃毛者, 佳, 故名金毛狗脊. 火燎去毛, 酒拌蒸, 曬乾用. 《入門》
CH	茅根 불휘
SS	性寒一云凉, 味甘, 無毒. 除瘀血血閉寒熱, 利小便, 下五淋, 除客熱, 止消渴及吐衄血.
SS	卽白茅根. 處處有之. 六月採根, 暴乾. 《本草》
DH	花
SS	主吐衄血, 及灸瘡金瘡, 止血幷痛. 《本草》
DH	茅鍼
SS	卽茅笋也. 主惡瘡腫未潰, 令破出膿汁. 《本草》
CH	紫菀 알
SS	性溫一云平, 味苦辛, 無毒. 治肺痿吐血, 消痰止渴, 咳逆上氣, 咳唾膿血, 寒熱結氣, 潤肌膚, 添骨髓, 療痿躄.
SS	生原野, 春初布地生. 其葉三四相連, 五六月開黃紫白花, 有白毛, 根甚柔細. 二月三月採根, 陰乾. 色紫而體潤軟者, 佳. 《本草》
SS	又有白菀, 卽女菀也. 療體相同, 無紫菀時, 亦可通用. 《本草》
SS	一名返魂草. 蜜水浸焙乾用. 《入門》
CH	紫草 지최
SS	性寒一云平, 味苦一云甘, 無毒. 主五疸. 通水道, 腹腫脹滿. 療惡瘡, 瘑癬, 面皻, 及小兒痘瘡.
SS	生山野, 處處有之. 卽今染紫紫草也. 三月採根, 陰乾, 酒洗用. 《本草》
SS	痘瘡, 須用茸. 《湯液》
CH	前胡 샤양불휘
SS	性微寒, 味甘辛, 無毒. 治一切勞, 下一切氣, 療痰滿胸脇, 中痞, 心腹結氣, 去痰實, 下氣止嗽, 開胃下食.
SS	處處有之. 二月八月採根, 暴乾用之. 《本草》
CH	敗醬
SS	性平一云微寒, 味苦鹹, 無毒. 主破多年凝血, 能化膿爲水, 及産後諸病, 能催生, 落胞. 療暴熱火瘡, 瘡瘍疥癬, 丹毒. 治赤眼, 障膜努肉, 聤耳. 又排膿補瘻.
SS	生山野, 根紫色似柴胡. 作陳敗豆醬氣, 故以爲名. 八月採根, 暴乾. 《本草》
SS	入足少陰經ㆍ手厥陰經. 《湯液》
CH	白鮮 검홧불휘
SS	性寒, 味苦鹹, 無毒. 治一切熱毒風, 惡風, 風瘡, 疥癬赤爛, 眉髮脫, 皮肌急. 解熱黃, 酒黃, 急黃, 穀黃, 勞黃. 主一切風痺, 筋骨弱乏, 不可屈伸.
SS	生原野, 處處有之. 以其氣似羊羶, 故俗呼爲白羊鮮. 四五月採根, 陰乾. 《本草》
CH	酸漿 아리
SS	性平寒, 味酸 無毒. 主熱煩滿. 利水道, 治産難, 療喉痺.
SS	處處有之. 實作房如囊, 囊中有子如梅李大, 赤黃色, 味如酸漿, 故以爲名.
SS	根如菹芹, 白色, 味絶苦, 治黃病. 《本草》
CH	藁本
SS	性微溫一云微寒, 味辛苦, 無毒. 治一百六十種惡風, 除風頭痛. 辟霧露, 療風邪嚲曳, 療金瘡. 長肌膚, 悅顔色, 去面皯酒㾴粉刺, 可作沐藥面脂.
SS	葉似白芷香, 又似芎藭, 但藁本葉細耳. 以其根上苗下似藁, 故名藁本. 正月二月採根, 暴乾, 三十日成. 《本草》
SS	太陽本經藥也. 中霧露淸邪必用之. 寒邪入太陽, 頭痛腦痛, 大寒犯腦, 令人腦痛, 齒亦痛. 其氣雄壯, 治巓頂痛. 與木香, 同治霧露之氣, 去蘆用之. 《湯液》
SS	我國慶尙道玄風地有之. 《俗方》
CH	石韋
SS	性平一云微寒, 味苦甘, 無毒. 治五淋, 胞囊結熱不通, 膀胱熱滿, 淋瀝遺尿, 利小便水道.
SS	叢生石上, 葉如皮, 故名石韋. 又云, 葉生斑點如皮, 以不聞水聲及人聲者, 爲良. 二月七月採葉, 陰乾. 入藥須灸用, 刷去黃毛, 毛射人肺, 令人咳. 《本草》
DH	瓦韋
SS	生古瓦屋上. 療淋亦好. 《本草》
CH	萆薢 멸앳불휘
SS	性平, 味苦甘, 無毒. 主風濕周痺, 惡瘡不瘳, 冷風㿏痺, 腰脚不遂, 䐴腰痛. 久冷是腎間有膀胱宿水. 療陽痿失尿.
SS	處處有之, 葉似薯蕷, 蔓生. 二月八月採根, 暴乾.
SS	有二種. 莖有刺, 根白實, 無刺者, 根虛軟, 以軟者爲佳. 《本草》
SS	一名土茯苓, 一名仙遺粮, 又名冷飯團. 性熱, 味甘辛, 無毒. 善治久病楊梅瘡漏, 及曾誤服輕粉, 肢體廢壤, 筋骨痠疼者. 能收其毒而祛其風, 補其虛, 尋常老弱亦可服. 酒浸或鹽水煮, 焙乾用. 若初起, 肺熱便秘者, 不宜服. 《入門》
CH	白薇 아마존
SS	性平一云寒, 味苦鹹, 無毒. 治百邪鬼魅, 忽忽睡不知人, 狂惑邪氣, 寒熱溫瘧.
SS	生原野, 莖葉俱靑, 頗類柳葉, 根黃白色, 類牛膝而短小. 三月三日採根, 陰乾, 米泔浸去鬚, 蒸用. 《本草》
CH	大靑
SS	性大寒, 味苦, 無毒. 治天行熱疾, 大熱口瘡, 熱毒風, 心煩悶渴, 及金石藥毒, 兼塗腫毒.
SS	春生, 靑紫莖似石竹苗葉, 花紅紫色似馬蓼, 根黃. 三月四月採莖葉, 陰乾. 《本草》
CH	艾葉 빌
SS	性溫一云熱, 味苦, 無毒. 主久百病, 主婦人崩漏. 安胎, 止腹痛, 止赤白痢, 五藏痔, 瀉血, 療下部䘌, 生肌肉, 辟風寒, 令人有子.
SS	一名氷臺, 一名醫草. 處處有之. 以覆道者爲佳. 三月三日, 五月五日採葉, 暴乾. 經陳久者, 方可用. 其性生寒熟熱. 《本草》
SS	端午日, 日未出時不語採者, 佳. 搗篩去靑滓, 取白, 入硫黃少許, 作炷灸之. 《入門》
SS	得米粉少許, 可搗爲末, 入服食藥. 《本草》
DH	實
SS	主明目, 療一切鬼氣, 壯陽, 助水藏腰膝, 煖子宮. 《本草》
CH	惡實 우웡
SS	性平一云溫, 味辛一云甘, 無毒. 主明目, 除風傷. 《本草》
SS	治風毒腫, 利咽膈, 潤肺散氣, 療風熱癮疹瘡瘍. 《湯液》
SS	卽牛蒡子也. 處處有之, 外殼多刺, 鼠過之則綴惹不可脫, 故亦名鼠粘子. 《本草》
SS	微炒, 搗碎用. 《入門》
SS	一名大力子. 《正傳》
DH	根莖
SS	療傷寒及中風面腫, 消渴熱中. 《本草》
CH	水萍
SS	性寒, 味辛酸, 無毒. 治熱毒, 風熱疾, 熱狂, 㶸腫毒, 湯火瘡, 風疹, 暴熱, 身痒. 下水氣, 勝酒, 長鬚髮, 止消渴.
SS	卽是水中大萍. 葉圓滑寸許, 葉下有一點如水沫. 其麤大者, 謂之蘋. 春初生, 可糝蒸爲茹. 又可苦酒淹以按酒. 《本草》
SS	水萍發汗, 甚於麻黃. 此水中大萍, 非今溝渠所生者. 紫背者佳. 《丹心》
SS	紫萍多蛭, 須寒月於山沼取之, 洗淨去泥, 略蒸乾用. 《正傳》
SS	採萍歌曰, 天生靈草無根幹, 不在山間不在岸, 始因飛絮逐東風, 泛梗靑靑漂水面, 神仙一味起沈痾, 採我之時七月半, 選甚癱風與瘓風, 些少微風都不算, 豆淋酒內下三丸, 鐵㡤頭上也出汗. 《高供奉》
CH	浮萍 머구밥
SS	主火瘡. 去面䵟, 消水腫, 利小便, 是溝渠間小萍子也. 治熱病, 亦堪發汗, 甚有功. 《本草》
CH	王瓜 쥐외불휘
SS	性寒一云平, 味苦, 無毒. 通血脈. 治天行熱疾, 酒黃病, 壯熱心煩. 止消渴, 消瘀血, 散癰腫, 落胎, 下乳汁.
SS	處處有之, 葉似瓜蔞. 五月開黃花, 結子如彈丸, 生靑熟赤. 根似葛, 細而多糝. 一名土瓜. 三月採根, 陰乾. 《本草》
DH	子
SS	潤心肺, 治黃病, 生用. 主肺痿吐血, 腸風瀉血, 赤白痢, 炒用.
SS	一名赤雹子, 卽王瓜殼中子也. 《本草》
CH	地楡 외불휘
SS	性微寒一云平, 味苦甘酸, 無毒. 主婦人七傷帶下病, 及産後瘀痛. 止血痢, 排膿, 療金瘡.
SS	生山野. 葉似楡而長. 花子紫黑色如豉, 故一名玉豉. 根外黑裏紅. 二月八月採根, 暴乾. 《本草》
SS	性沈寒, 入下焦, 治熱血痢, 去下焦之血, 腸風及瀉痢, 下血須用之. 陽中微陰, 治下部血. 《湯液》
CH	大薊 항가
SS	性平, 味苦, 無毒. 治瘀血, 止吐衄血, 療癰腫疥癬. 主女子赤白帶. 養精保血.
SS	處處有之. 五月採苗葉, 九月採根, 陰乾. 《本草》
SS	地丁, 卽大薊也. 黃花者, 名黃花地丁, 紫花者, 名紫花地丁, 幷主癰腫. 《正傳》
DH	小薊 조방가
SS	性涼, 無毒. 治熱毒風, 破宿血, 止新血, 暴下血, 血崩, 金瘡出血, 療蜘蛛蛇蝎毒.
SS	大小薊, 俱能破血, 但小薊力微, 不能消腫.
SS	大小薊皆相似, 但大薊高三四尺, 葉皺, 小薊高一尺許, 葉不皺. 以此爲異, 功力有殊. 大薊破血之外, 亦療癰腫, 小薊專主血疾. 一名刺薊. 《本草》
CH	澤蘭
SS	性微溫, 味苦甘一云辛, 無毒. 主産前後百病, 産後腹痛, 頻産血氣衰冷, 成勞羸瘦, 及金瘡癰腫. 消撲損瘀血.
SS	生水澤中, 莖方, 葉似薄荷, 微香. 三月三日採苗, 陰乾. 一云, 四月五月採. 《本草》
SS	入手少陽經. 《入門》
CH	唐防己
SS	性平溫, 味辛苦, 無毒. 治濕風, 口面喎斜, 手足疼, 溫瘧熱氣. 利大小便, 療水腫風腫脚氣. 去膀胱熱, 散癰腫, 惡結, 諸瘑, 疥癬蟲瘡.
SS	防己本出漢中, 作車輻解, 黃實而香. 二月八月採根, 陰乾. 靑白虛軟者名木防己, 都不任用. 《本草》
SS	太陽本經藥, 通行十二經. 酒洗去皮, 治肺生用. 出華州者, 從一頭吹之, 氣從中貫, 如木通類. 《入門》
SS	防己, 瀉血中濕熱. 《東垣》
CH	天麻 슈자좃
SS	性平一云寒, 味辛一云甘, 無毒. 主諸風濕痺, 四肢拘攣, 小兒風癎驚氣. 治眩暈風癎, 語言蹇澁, 多驚失志. 强筋骨, 利腰膝.
SS	卽赤箭根也. 形如黃瓜, 連生一二十枚. 二月三月五月八月採根, 暴乾. 苗名定風草, 採得乘潤刮去皮, 沸湯略煮過, 暴乾收之. 堅實者佳. 《本草》
SS	諸虛眩暈, 非此不能除也. 《丹心》
CH	唐阿魏
SS	性溫一云熱, 味辛, 無毒. 治傳尸, 除邪鬼, 破癥積, 治瘧, 殺諸小蟲. 體性極臭而能止臭, 奇物也.
SS	生波斯國. 斷其木枝, 汁出如飴, 久乃堅凝, 名曰阿魏. 狀如桃膠, 色黑者不堪, 黃散者爲上. 先硏如粉子, 於熱酒器上衰過, 任用.
SS	試法, 將半銖, 安於熟銅器中, 至明, 沾阿魏處, 白如銀汞無赤色者, 爲眞也. 《本草》
CH	唐高良薑
SS	性熱, 味辛苦, 無毒. 治胃中冷逆, 霍亂吐瀉. 止腹痛, 療瀉痢, 消宿食, 解酒毒.
SS	出高良郡, 形似山薑. 剉油炒用. 《本草》
CH	唐百部根
SS	性微溫, 味甘, 無毒一云有小毒. 治肺熱, 咳嗽上氣. 主潤益肺, 療傳尸骨蒸勞. 殺蛔蟲ㆍ寸白蟲ㆍ蟯蟲, 亦可殺蠅蠓.
SS	有根數十相連, 作撮如芋子. 去其心, 酒洗, 炒用之. 《本草》
CH	茴香
SS	性平, 味辛, 無毒. 開胃下食. 治霍亂及惡心, 腹中不安, 療腎勞㿉疝, 及膀胱痛, 陰疼. 又調中煖胃.
SS	葉似老胡荽, 極疏細, 作叢生. 結實如麥而小, 靑色. 八月九月採實, 陰乾. 得酒良. 《本草》
SS	溫腎與膀胱小腸. 入手足少陰太陽, 本治膀胱藥也.
SS	酒浸一宿, 炒黃色, 搗碎用. 《入門》
SS	又一種八角茴香, 氣味燥烈, 專主腰痛. 《入門》
SS	我國種植, 隨處有之. 《俗方》
CH	唐款冬花
SS	性溫, 味辛甘, 無毒. 潤肺消痰, 止咳嗽. 治肺痿, 肺癰吐膿血, 除煩補勞.
SS	根紫色, 莖靑紫, 葉似萆薢. 十一月十二月雪中出花, 紫赤色.
SS	百草中, 惟此不顧氷雪, 最先春氷雪中, 亦生花. 十一月採花, 陰乾. 或云, 正月旦採之. 花半開者, 良, 如已芬芳則都無力. 《本草》
SS	一名顆冬, 治嗽之最要者也. 去枝用. 《入門》
SS	本經云, 生我國, 今無之. 《俗方》
CH	紅藍花 닛
SS	性溫, 味辛, 無毒. 主産後血暈, 腹內惡血不盡絞痛, 胎死腹中.
SS	卽今紅花也. 以染眞紅, 及作臙脂. 葉似藍, 故有藍名. 《本草》
SS	紅花入藥只二分, 則入心養血, 多用則破血. 又云, 多用破血, 少用養血. 《丹心》
DH	苗
SS	搗付遊腫.
DH	子
SS	主天行瘡疹不快出.
DH	臙脂
SS	主小兒聤耳.
CH	牧丹 모란불휘겁질
SS	性微寒, 味辛苦, 無毒. 除癥堅瘀血. 治女子經脈不通, 血瀝腰痛, 落胎, 下胞衣. 産後一切血氣, 療癰瘡, 排膿, 消撲損瘀血.
SS	卽牧丹花根也. 生山中, 單葉者佳. 二月八月採根, 銅刀劈去骨, 陰乾. 《本草》
SS	入足少陰ㆍ手厥陰, 治無汗之骨蒸, 能瀉陰中之火. 酒拌蒸用, 白者補, 赤者利. 《入門》
CH	三稜 자깃불휘
SS	主癥瘕結塊. 治婦人血積, 落胎, 通月經, 消惡血, 産後血暈腹痛, 宿血不下, 消撲損瘀血.
SS	處處有之, 多生淺水中. 葉皆三稜, 霜降後採根, 削去皮鬚. 黃色體重, 狀若鯽魚而小, 以體重者爲佳.
SS	不出苗, 卽生細根, 屈如爪者, 謂之雞爪三稜, 不生細根, 形如烏梅者, 謂之黑三稜, 同一物也. 《本草》
SS	醋煮熟, 剉, 焙乾用, 或火炮用. 《入門》
CH	唐薑黃
SS	性熱, 味辛苦, 無毒. 主癥瘕血塊癰腫. 通月經, 治撲損瘀血, 破冷除風, 消氣脹.
SS	治産後敗血攻心, 甚驗. 一名片子薑黃. 是經種三年以上老薑, 能生花, 根節堅硬, 氣味辛辣. 八月採根, 切片暴乾.
SS	海南生者, 卽名蓬莪荗, 江南生者, 卽爲薑黃. 《本草》
SS	功力烈於鬱金. 剉, 醋炒用之. 《丹心》
CH	唐蓽撥
SS	性大溫, 味辛, 無毒. 除胃冷陰疝痃癖. 治霍亂, 冷氣心痛, 血氣. 消食, 殺腥氣.
SS	生南方, 如小指大, 靑黑色. 九月收採, 灰殺暴乾. 《本草》
SS	去挻, 醋浸一宿, 焙乾用之. 《入門》
CH	羅摩子 새박
SS	性溫, 味甘辛, 無毒. 主虛勞, 能補益.
SS	處處有之. 葉食之, 功同於子. 蔓生, 斷之有白汁. 一名雀瓢. 《本草》
CH	鬱金 심황
SS	性寒, 味辛苦, 無毒. 主血積, 下氣, 治血淋尿血金瘡, 療血氣心痛. 《本草》
SS	鬱金不甚香, 但其氣輕揚, 能致達酒氣於高遠, 以降神也. 古人, 用以治鬱遏不能散者. 在處有之, 形如蟬肚者佳. 水洗, 焙乾用. 《入門》
CH	唐盧薈
SS	性寒, 味苦, 無毒. 療小兒五疳, 殺三蟲及痔瘻疥癬. 亦主小兒熱驚. 《本草》
SS	生波斯國, 木之脂液凝成, 色黑如餳. 用數塊, 散至水中, 化則自合者, 爲眞. 另硏用之. 《入門》
CH	玄胡索
SS	性溫, 味辛一云苦, 無毒. 主産後諸病因血所爲者. 治月經不調, 腹中結塊, 崩中淋露, 産後血暈. 消撲損瘀血, 落胎, 破癥癖, 破血. 治氣, 治心痛, 小腹痛如神.
SS	在處有之. 根如半夏, 色黃. 《本草》
SS	入手足太陰ㆍ足厥陰經. 醋煮用之. 《入門》
CH	唐肉豆蔲
SS	性溫, 味辛一云苦, 無毒. 調中下氣, 止瀉痢. 開胃消食. 亦治小兒吐乳.
SS	其形圓小, 皮紫緊薄, 中肉辛辣. 去殼只用肉. 肉油色肥實者, 佳, 枯白而瘦者, 劣也. 《本草》
SS	溫中補脾, 能下氣, 以其脾得補而善運化, 氣自下也. 《丹心》
SS	一名肉果. 治虛泄冷泄之要藥也. 入手陽明經. 醋調麪包, 煨熟取出, 以紙槌去油淨用之. 勿令犯銅. 《入門》
CH	唐補骨脂
SS	性大溫, 味辛一云苦, 無毒. 主勞傷, 骨髓傷敗, 腎冷精流, 腰疼膝冷, 囊濕. 止小便利. 治腹中冷, 能興陽事.
SS	一名破故紙. 實如麻子, 圓扁而黑. 九月採. 《本草》
SS	急用微炒, 止泄麪炒, 補腎麻子仁炒. 《入門》
CH	唐零陵香
SS	性平一云溫, 味甘一云辛, 無毒. 主惡氣疰心腹痛, 令體香.
SS	麻葉方莖, 氣如蘼蕪. 其莖葉謂之蕙, 其根謂之薰, 得酒良. 三月採. 《本草》
SS	我國惟濟州有之, 然難得. 《俗方》
CH	唐縮砂蜜
SS	性溫, 味辛, 無毒. 治一切氣, 心腹痛, 宿食不消, 赤白泄痢. 溫煖脾胃, 止胎痛, 治霍亂.
SS	形似白豆蔲, 微黑色, 狀似益智. 七八月採. 《本草》
SS	與白豆蔲爲使則入肺, 與人參ㆍ益智爲使則入脾, 與黃柏ㆍ茯苓爲使則入腎, 與赤白石脂爲使則入大小腸. 《湯液》
SS	又名砂仁, 入手足太陰陽明ㆍ足少陰經. 慢火炒令香, 挼去皮, 取仁搗碎用. 《入門》
CH	唐蓬莪荗
SS	性溫, 味苦辛, 無毒. 治一切氣, 通月經, 消瘀血, 止心腹痛, 破痃癖, 療奔豚.
SS	根如雞鴨卵, 大小不常. 九月採, 蒸熟暴乾. 此物極堅硬難搗, 熱灰火中煨令透熟, 乘熱入臼中搗之, 卽碎如粉. 《本草》
SS	破痃癖氣, 最良. 色黑, 破氣中之血. 《湯液》
SS	卽蓬朮也. 陳醋煮熟, 剉, 焙乾用之. 或火炮, 醋炒用, 得酒良. 《入門》
CH	葒草 뇨화
SS	性微寒, 味鹹, 無毒. 主消渴, 療脚氣.
SS	處處有之, 生水傍. 似蓼而葉大有毛, 花紅白色. 五月採實. 《本草》
CH	莎草根 향부
SS	性微寒, 味甘, 無毒. 大下氣, 除胸中熱. 久服令人益氣, 能快氣開鬱, 止痛調經, 更消宿食.
SS	莎草, 其根上如棗核者, 謂之香附子, 又名雀頭香. 二月八月採. 《本草》
SS	香附主氣分之病, 香能竄, 苦能降, 推陳致新. 婦人血用事, 氣行則無疾, 老人精枯血閉, 惟氣是資. 凡有病則氣滯而餒. 故香附入氣分爲君藥, 世所罕知. 《丹心》
SS	香附, 婦人之仙藥. 盖婦人性偏多鬱, 此藥能散鬱逐瘀. 採得後, 以稈火燒去毛, 入石臼搗淨. 氣病略炒, 血病酒煮, 痰病薑汁煮, 下虛鹽水煮, 血虛有火童便煮過則凉, 積冷醋浸炒則熱, 鹽炒則補腎間元氣, 用檀香佐香附, 流動諸氣甚妙. 《入門》
CH	唐胡黃連
SS	性寒, 味苦, 無毒. 主骨蒸勞熱, 補肝膽明目. 小兒久痢成疳, 及驚癎, 婦人胎蒸, 男子煩熱.
SS	生胡地, 似乾楊柳枝. 心黑外黃, 折之塵出如烟者, 爲眞. 《本草》
CH	唐紅豆蔲
SS	性溫, 味辛一云苦, 無毒. 主水瀉腹痛, 霍亂嘔吐酸水. 解酒毒, 消瘴霧.
SS	是高良薑子, 花作穗, 微帶紅色. 《本草》
CH	唐甘松香
SS	性溫, 味甘, 無毒. 主心腹痛, 下氣.
SS	叢生, 葉細, 用合諸香. 《本草》
SS	又有三柰子, 性味頗同, 入諸香料. 《入門》
CH	垣衣 담우희잇기
SS	性冷, 味酸, 無毒. 主黃疸心煩, 暴熱在腸胃.
SS	卽古墻北陰靑苔衣也. 《本草》
CH	地衣 해인잇기
SS	性冷, 微毒, 主卒心痛, 中惡.
SS	此陰濕地, 被日曬, 起苔蘚, 是也. 大抵苔之類也. 生屋則謂之屋遊ㆍ瓦苔, 在垣墻則謂之垣衣ㆍ土馬騣, 在地則謂之地衣, 在井則謂之井苔, 在水中石上則謂之陟釐. 《本草》
DH	井中苔
SS	性大寒. 主熱瘡漆瘡水腫. 《本草》
DH	屋遊
SS	止渴, 利小腸, 膀胱氣. 性寒, 味甘. 此古瓦屋上北陰靑苔也. 《本草》
CH	鱧腸 한년초
SS	性平, 味甘酸, 無毒. 主血痢, 鍼灸瘡發, 洪血不可止者. 長鬚髮, 付一切瘡.
SS	處處有之, 卽蓮子草也. 俗謂之旱蓮子. 三月八月採, 陰乾. 實若小蓮房. 摘其苗皆有汁出, 須臾而黑. 故多入烏鬚髮藥. 《本草》
CH	茅香花 흰
SS	性溫, 味苦, 無毒. 止吐血鼻衄, 付灸瘡金瘡, 止血及痛.
SS	苗似大麥, 五月開白花. 正月二月採根, 五月採花, 八月採苗. 其莖葉黑褐而花白. 隨處有之. 《本草》
SS	白茅香, 性平, 味甘, 明潔而長. 作湯浴, 辟邪氣, 令人身香. 卽根也. 《本草》
CH	唐使君子
SS	性溫, 味甘, 無毒. 主小兒五疳, 殺蟲, 止泄痢.
SS	形如梔子而有五稜, 其殼靑黑色, 內有仁白色. 七月採實. 始因郭使君療小兒, 多用此, 因號爲使君子. 去殼用仁, 或兼用殼. 《本草》
CH	唐白豆蔲
SS	性大溫, 味辛, 無毒. 主積冷, 止吐逆反胃, 消穀下氣.
SS	子作朶如蒲萄, 生靑熟白. 七月採, 去殼用. 《本草》
SS	散肺中滯氣, 專入肺經. 去目中白睛瞖膜. 《湯液》
SS	入手太陰經及手太陽經. 別有淸高之氣, 補上焦元氣, 去皮硏用. 《入門》
CH	唐附子
SS	性大熱, 味辛甘, 有大毒. 補三焦厥逆, 六府寒冷, 寒濕, 痿躄, 墮胎, 爲百藥長.
SS	烏頭ㆍ烏喙ㆍ天雄ㆍ附子ㆍ側子, 皆一物也. 形似烏頭者爲烏頭, 兩岐者爲烏喙, 細長至三四寸者爲天雄, 根傍如芋散生者爲附子, 傍連生者爲側子, 五物同出而異名也. 《本草》
SS	附子小者力弱, 大者性惡, 五錢重者佳. 《丹心》
SS	古方用大附子重一兩者, 取其力大. 凡用須炮令裂, 去皮臍使之. 《丹心》
SS	有用童便浸煮, 以助下行.
SS	本手少陽命門及三焦藥也. 通行諸經, 浮中沈無所不至. 《入門》
SS	甘草ㆍ人參ㆍ生薑相配, 正制其毒也. 《入門》
CH	唐烏頭
SS	性大熱, 味辛甘, 有大毒. 主風寒濕痺. 消胸上冷痰, 止心腹㽱痛, 破積聚, 墮胎.
SS	卽川烏也, 與附子同種, 製法亦同. 一名菫, 一名奚毒, 其形長而有尖者佳. 《本草》
SS	烏頭ㆍ天雄, 皆氣壯形偉, 可爲下部藥之佐, 而無表其害人之禍, 殺人多矣. 當以童便煮而浸之以殺其毒, 且助下行之力. 入鹽尤捷. 《丹心》
CH	唐天雄
SS	性大熱, 味辛甘, 有大毒. 主風寒濕痺, 歷節痛. 强筋骨, 輕身健行, 除骨間痛, 破積聚, 又墮胎.
SS	似附子, 細而長. 凡丸散, 炮去皮臍用, 飮藥則和皮生使, 甚佳. 《本草》
SS	非天雄不能補上焦之陽虛. 又天雄走上, 烏頭達下. 《入門》
CH	半夏 물웃
SS	性平生微寒熟溫, 味辛, 有毒. 主傷寒寒熱. 消心腹痰熱滿結, 咳嗽上氣, 消痰涎. 開胃健脾, 止嘔吐, 去胸中痰涎, 療瘧, 墮胎.
SS	處處有之, 生田野中. 五月八月採根, 暴乾. 以圓白陳久者, 爲勝. 《本草》
SS	湯浸切片, 淋洗七遍, 去涎盡, 以生薑汁浸一宿, 焙乾用. 《本草》
SS	入足陽明ㆍ太陰ㆍ少陽經. 臘月泡洗, 置露天氷過, 又泡共七次, 留久極妙. 《入門》
SS	三消及血虛者, 乾咽痛者, 腸燥大便難者, 汗多者, 皆勿用. 《丹心》
CH	大黃 쟝군플
SS	性大寒, 味苦, 無毒一云有毒. 主下瘀血血閉, 破癥瘕積聚, 通利大小腸, 除溫瘴熱疾, 療癰疽瘡癤毒腫, 號爲將軍.
SS	在處有之. 二月八月採根, 去黑皮, 火乾, 錦紋者佳. 《本草》
SS	湯滌實熱, 推陳致新, 謂如戡定禍亂, 以致太平, 所以有將軍之名. 《湯液》
SS	入手足陽明經, 酒浸入太陽, 酒洗入陽明, 餘經不用酒. 盖酒浸良久, 稍薄其味, 而借酒力上升至高之分, 酒洗亦不至峻下. 故承氣湯俱用酒浸, 惟小承氣生用, 或麪裹煨熟, 或酒浸蒸熟, 量虛實用. 《入門》
SS	酒炒上達頭頂, 酒洗中至胃脘, 生用則下行. 《回春》
CH	葶藶子 두루믜나이
SS	性寒, 味辛苦, 無毒. 主肺癰上氣咳嗽. 定喘促, 除胸中痰飮, 療皮間邪水上溢, 面目浮腫, 利小便.
SS	在處有之, 苗葉似薺. 三月開花, 微黃結角, 子扁小如黍粒, 色黃. 立夏後, 採實暴乾. 《本草》
SS	性急, 善逐水, 有苦甛二種. 苦則下泄, 甛則少緩. 《湯液》
SS	隔紙炒香, 或蒸熟用之. 此藥性急, 走泄爲功, 苦者尤甚, 甛者少緩. 《入門》
CH	莨菪子 초우웡
SS	性寒, 味苦甘, 有大毒. 主齒痛出蟲. 多食令人狂走, 見鬼.
SS	一名天仙子, 葉似菘藍, 莖有白毛. 五月結實, 有殼作罌, 中子至細, 如粟米靑白色. 先用醋煮極爛用之. 《本草》
CH	草蒿 져븨
SS	治勞, 止盜汗. 除留熱在骨節間, 明目, 補中益氣, 駐顔色, 去蒜髮, 療熱黃及邪氣鬼毒.
SS	處處有之, 卽今靑蒿也. 得春最早. 莖葉與常蒿一同, 但此蒿色深靑, 故氣芬芳, 以深靑者爲勝. 童便浸七日, 曬乾用. 《本草》
CH	旋覆花 하국
SS	性微溫, 味鹹甘, 有小毒. 主胸上痰唾如膠漆, 心脇痰水, 兩脇脹滿. 開胃止嘔逆, 去膀胱宿水, 明目.
SS	一名金沸草, 葉如大菊. 六月開花如菊花, 小銅錢大, 深黃色. 採花日乾, 在處有之.
SS	蒸熟曬乾. 入煎藥, 綿濾去滓. 《本草》
CH	藜蘆 박새
SS	性寒, 味辛苦, 有大毒. 主頭瘍, 疥瘙, 惡瘡癬. 去死肌, 殺諸蟲, 吐膈上風痰.
SS	生山中. 根似葱而多毛, 又如龍膽. 二月三月八月採根, 陰乾. 一名鹿葱. 《本草》
SS	糯米泔煮, 曬乾, 微炒用之. 《本草》
CH	射干 범부체
SS	性平, 味苦, 有小毒. 主喉痺咽痛, 水漿不入. 療老血在心脾間咳唾, 言語氣臭, 除積痰, 消結核.
SS	處處有之. 葉狹長橫張, 疏如翅羽狀, 故一名烏扇. 根多鬚, 皮黃黑, 肉黃赤. 三月九月採根, 日乾, 泔浸用之. 《本草》
CH	蛇含 야혀
SS	性微寒, 味苦, 無毒. 主金瘡, 疽痔, 鼠瘻, 惡瘡, 頭瘍. 療蛇蟲蜂虺毒傷, 治風疹癰腫.
SS	處處有之. 當用細葉黃花者, 爲佳. 八月採葉, 日乾, 勿令犯火. 《本草》
SS	昔人見蛇被傷, 一蛇含草着瘡上, 傷蛇乃去, 因用此有效, 故名. 《入門》
CH	常山 조팝나못불휘
SS	性寒, 味苦辛, 有毒. 治諸瘧, 吐痰涎, 去寒熱.
SS	處處有之, 卽蜀漆根也. 八月採根, 陰乾. 細實黃者, 呼爲雞骨常山, 最勝. 《本草》
SS	性暴悍, 善驅逐, 能傷眞氣, 不可多用, 令人大吐. 《丹心》
SS	生用令人大吐, 酒浸一宿, 蒸熟或炒, 或醋浸煮熟, 則善化痞而不吐. 《入門》
DH	蜀漆
SS	卽常山苗也. 五月採葉, 日乾. 治瘴鬼瘧, 能吐出之. 甘草水蒸二次, 曬乾用. 《入門》
CH	唐甘遂
SS	性寒, 味苦甘, 有毒. 能瀉十二種水疾, 治面目浮腫, 心腹脹滿, 利水穀道.
SS	皮赤肉白, 作連珠, 實重者良. 二月採根, 陰乾. 此藥專於行水, 攻決爲用, 量用之. 《本草》
SS	此藥可以通水, 而其氣直透達所結處, 麩炒用之. 《入門》
CH	白斂 가희톱
SS	性平一云微寒, 味苦甘, 無毒. 主癰疽, 瘡腫, 發背, 瘰癧, 腸風, 痔瘻, 面上疱瘡, 撲損傷, 刀箭傷, 生肌止痛. 塗腫毒及湯火瘡.
SS	蔓生, 枝端有五葉. 根似天門冬, 一株下有十餘根, 皮赤黑肉白. 二月八月採根, 暴乾. 《本草》
DH	赤斂
SS	功用形狀, 同白斂, 但表裏俱赤耳. 《入門》
CH	白芨 대왐플
SS	性平一云微寒, 味苦辛, 無毒. 主癰腫, 惡瘡敗疽, 發背瘰癧, 腸風痔瘻, 刀箭撲損傷, 湯火瘡.
SS	根似菱米, 有三角, 白色. 二月八月九月採根, 暴乾. 《本草》
SS	白斂ㆍ白芨, 古今服餌方少用, 多見於斂瘡方中, 二物多相須而行. 《入門》
CH	大戟 버들옷
SS	性寒, 味苦甘, 有小毒. 主蠱毒, 十二水腫滿. 利大小腸, 瀉毒藥, 泄天行黃疸, 溫瘧, 破癥結, 墮胎.
SS	澤漆根也. 秋冬採根, 陰乾. 《本草》
SS	春生紅芽, 故方用多云紅芽大戟. 與甘遂同爲泄水之藥, 細剉, 蒸或微炒. 《入門》
DH	澤漆
SS	主浮腫, 利大小腸, 止瘧. 此大戟苗也. 四五月採. 《本草》
CH	貫衆 회초밋불휘
SS	性微寒, 味苦, 有毒. 主諸毒, 殺三蟲, 去寸白蟲, 破癥瘕.
SS	處處有之. 根形色毛芒, 全似老鴟頭, 故呼爲草鴟頭. 一名黑狗脊. 三月採根, 曬乾. 《本草》
CH	狼牙 낭아초
SS	性寒, 味苦酸, 有毒. 主疥瘙惡瘍瘡痔, 殺寸白蟲, 及腹中一切蟲.
SS	苗似蛇莓而厚大, 深綠色, 根黑若獸之齒牙, 故以名之. 一名牙子, 二月八月採根, 暴乾. 中濕腐爛生衣者, 殺人. 《本草》
CH	羊躑躅 텩툑곳
SS	性溫, 味辛, 有大毒. 主溫瘧鬼疰蠱毒.
SS	卽今躑躅花也. 羊誤食躑躅而死, 故以爲名. 三四月採, 乾. 《本草》
CH	商陸 쟈리공불휘
SS	性平一云冷, 味辛酸, 有大毒. 瀉十種水病, 喉痺不通. 下蠱毒, 墮胎, 除癰腫, 殺鬼精物, 付惡瘡, 墮胎, 通利大小腸.
SS	在處有之. 有赤白二種. 白者入藥用, 赤者甚有毒, 見鬼神, 但貼腫外用. 若服則傷人, 痢血不已而死.
SS	一名章柳根, 一名章陸, 赤花者根赤, 白花者根白. 二月八月採根, 暴乾. 如人形者有神. 《本草》
SS	銅刀刮去皮薄切, 水浸三日, 取出和菉豆蒸半日, 去豆曬乾或焙乾. 《入門》
CH	靑箱子 만라미
SS	性微寒, 味苦, 無毒. 治肝藏熱毒衝眼, 赤障靑盲瞖腫. 主風瘙身痒, 殺三蟲, 療惡瘡, 下部䘌瘡, 明耳目, 鎭肝.
SS	卽今雞冠花子也. 六月八月採子, 微炒, 搗碎用. 《本草》
DH	雞冠花 만라밋곳
SS	性凉, 無毒. 止腸風瀉血, 赤白痢, 婦人崩中帶下.
SS	花似雞冠, 故以名之. 入藥炒用. 《本草》
CH	威靈仙 술위불휘
SS	主諸風, 宣通五藏, 去腹內冷滯, 心膈痰水, 癥瘕痃癖, 膀胱宿膿惡水, 腰膝冷痛. 久服無瘟疫瘧.
SS	生山野. 九月末至十二月採, 陰乾, 餘月不堪採. 鐵脚者佳. 又云, 不聞水聲者良. 《本草》
SS	治痛之要藥也. 聞流水聲響, 則其性好走, 故取不聞水聲者. 仙靈脾亦然. 酒洗, 焙乾用. 《丹心》
CH	牽牛子
SS	性寒, 味苦, 有毒. 主下氣. 治水腫, 除風毒, 利大小便, 下冷膿, 瀉蠱毒, 落胎.
SS	白者名白丑, 黑者名黑丑. 此藥始出田野, 人牽牛易藥, 故以名之. 九月後收子. 《本草》
SS	瀉氣中之濕熱, 以氣藥引之則入氣, 以大黃引之則入血.
SS	有黑白二種, 白屬金, 黑屬水. 其性烈而善走, 比諸辛藥尤甚. 以酒拌蒸三時, 炒熟, 每一斤搗, 取頭末四兩用, 生者尤急. 《入門》
CH	萆麻子 아가리
SS	性平, 味甘辛, 有小毒. 治水脹腹滿, 催生. 瘡痍疥癩, 去水癥浮腫, 尸疰惡氣.
SS	葉似大麻而極大, 其子形如牛蜱蟲, 故以名之. 《本草》
SS	萆麻能出有形質之滯物, 善吸氣, 當是外科要藥. 鹽水煮, 去皮取仁. 《入門》
CH	蒴藋 오좀나무
SS	性溫一云凉, 味酸, 有毒. 主風瘙, 癮疹, 身痒, 瘑癩, 風痺.
SS	一名接骨木, 處處有之. 春夏採葉, 秋冬採莖根, 可作浴湯. 《本草》
CH	天南星 두여머조자기
SS	性平, 味苦辛, 有毒. 主中風, 除痰, 利胸膈, 消癰腫, 墮胎. 又療破傷風.
SS	生山野. 二月八月採根. 入藥炮用. 《本草》
SS	治風痰, 破傷風, 及小兒驚癎. 牛膽製者, 尤佳. 《醫鑑》
SS	臘月置水中, 凍去燥性, 炮裂用, 或薑汁白礬煮, 至中心無白點, 亦好. 《丹心》
DH	鬼臼
SS	都似天南星, 了不可辨, 但南星體小柔膩肌細, 炮之易裂, 鬼臼體大, 差可辨爾. 《本草》
SS	殺蠱毒鬼疰, 辟惡氣. 《本草》
CH	羊蹄根 솔옷불휘
SS	性寒, 味苦辛, 無毒一云有小毒. 主頭禿疥癬疽痔, 女子陰蝕浸淫. 殺諸蟲. 療蠱毒, 付腫毒. 處處有之. 《本草》
DH	實
SS	性平, 味苦澁, 無毒. 主赤白痢. 《本草》
SS	一名金蕎麥. 《入門》
DH	葉
SS	治小兒疳蟲, 可作菜食之. 《本草》
DH	酸摸 승아
SS	性凉, 味酸, 無毒. 治小兒壯熱. 折其英, 可生食之, 或取汁服. 似羊蹄而細, 味酸可食. 《本草》
CH	菰根
SS	性大寒, 味甘, 無毒. 主腸胃痼熱, 止消渴, 除目黃, 利大小便. 止熱痢. 療酒㾴面赤. 然滑中, 不可多食.
SS	生水中, 葉如蔗荻, 久根盤厚. 夏月生菌堪食, 名菰菜. 三年已上, 中心生白臺如藕, 白軟堪啖. 名菰首. 至秋結實, 乃彫胡米, 可作飯. 《本草》
CH	萹蓄 온
SS	性平, 味苦一云甘, 無毒. 主浸淫疥瘙, 疽痔. 殺三蟲, 療蛔痛, 除熱淋, 通小便.
SS	處處有之. 苗似瞿麥, 葉細綠如竹, 花生節間, 甚微細. 五月採, 陰乾. 《本草》
SS	主大小便不通. 生水邊. 開紫花者爲佳. 搗取汁服. 《經驗》
CH	狼毒 오독기
SS	性平, 味辛一云苦辛, 有大毒. 破積聚癥癖痰飮, 殺鬼精蠱毒, 及飛禽走獸.
SS	生山谷. 葉似商陸及大黃, 莖葉上有毛. 四月開花, 八月結實. 根皮黃肉白. 二月八月採根, 陰乾. 以陳而沈水者爲良, 火炮用. 《本草》
CH	��薟音喜杴 진득
SS	性寒, 味苦, 有小毒. 主熱䘌煩滿. 治風痺. 有服食法. 詳見本經
SS	處處有之. 一名火杴草. 氣如猪薟氣, 經蒸暴則散. 五月五日, 六月六日, 九月九日採莖葉, 暴乾. 《本草》
CH	苧根 모싯불휘
SS	性寒一云平, 味甘, 無毒. 主小兒赤丹毒腫, 婦人漏胎下血, 産前後心熱煩悶. 除五淋, 療天行熱疾, 大渴大狂, 罯毒箭, 蛇蟲咬. 《本草》
SS	卽今績布之苧根也. 補陰, 行滯血. 《丹心》
DH	漬苧汁
SS	主消渴熱淋. 水漬飮. 《本草》
CH	馬鞭草
SS	性凉, 味辛一云苦, 無毒一云有毒. 主癥癖血瘕久瘧. 破血, 通月經, 殺蟲良. 治下部䘌. 《本草》
SS	似益母而莖圓. 抽三四穗, 類鞭鞘, 故以爲名. 七月八月採苗, 日乾. 《入門》
CH	何首烏 江原道名온죠롱, 黃海道名새박불휘
SS	性平溫, 味苦澁一云甘, 無毒. 主瘰癧. 消癰腫五痔. 治積年勞瘦, 痰癖, 風虛敗劣. 療婦人産後諸疾, 帶下赤白. 益血氣, 壯筋骨, 塡精髓, 黑毛髮, 悅顔色, 駐顔延年.
SS	本名夜交藤, 因何首烏服而得名. 此人生而閹弱, 年老無妻子. 一日醉臥田中, 見一藤兩本異生, 苗蔓相交, 釋合三四心異之, 遂採根暴乾, 搗末酒服. 七日而思人道, 百日久疾皆愈, 十年生數男, 壽至一百三十歲.
SS	蔓紫, 花黃白, 葉如薯蕷而不光, 生必相對, 根大如拳. 有赤白二種, 赤者雄, 白者雌. 根形如鳥獸山岳之狀者, 珍也.
SS	春末夏中初秋, 候淸明日, 兼雌雄採之, 以竹刀或銅刀去皮, 薄切, 蒸暴. 一名交藤, 一名夜合, 一名九眞藤. 終始勿犯鐵, 忌食葱ㆍ蒜ㆍ蘿葍ㆍ猪羊血ㆍ無鱗魚. 凡修合藥, 須雌雄相合喫有驗. 《本草》
SS	米泔浸一宿, 切片, 曬乾搗碎. 如作丸則黑豆汁拌蒸, 曬乾用. 《入門》
CH	白頭翁 주지곳 又云할십가빗불휘
SS	性寒, 味苦, 有小毒. 主赤毒痢及血痢. 治項下瘤癧, 消贅子, 療頭癩.
SS	一名胡王使者, 處處有之. 其苗有風則靜, 無風自搖, 與赤箭獨活同.
SS	莖端有白細毛寸餘披下, 如白頭老翁, 故以爲名. 八月採根, 暴乾. 《本草》
CH	芭蕉根 반쵸불휘
SS	性寒, 味甘, 無毒. 治天行熱狂, 煩悶, 消渴. 取汁服.
SS	人家種植之, 亦付腫毒, 幷髮落塗之. 《本草》
DH	芭蕉油
SS	治頭風髮落, 及湯火瘡. 又治風癎, 涎暈欲倒, 飮之卽吐, 便差.
SS	以竹筒揷皮中, 如取漆法. 《本草》
CH	蘆根 불휘
SS	性寒, 味甘, 無毒. 主消渴客熱. 開胃, 治噎噦, 療孕婦心熱及痢渴.
SS	生水中, 葉似竹, 花白. 葦比蘆差大, 蘆與葦皆可通用.
SS	凡使須要逆水蘆, 其根逆水生者. 又云, 當拯取水底甘辛者, 其露出浮水者, 不堪用. 《本草》
DH	花
SS	名蓬蕽, 主霍亂大善. 煮汁服. 《本草》
CH	馬兜鈴 쥐방올
SS	性寒一云平, 味苦, 無毒. 主肺熱咳嗽喘急, 淸肺下氣.
SS	處處有之. 藤遶樹而生, 子狀如鈴, 作四五瓣. 葉脫時, 鈴尙垂如馬項鈴, 故得名. 熟則自折, 八九月間採實, 暴乾.
SS	只取裏面子, 去殼及革膜, 微炒用. 《本草》
DH	根
SS	治血痔, 瘻瘡. 形似木香, 小指大, 赤黃色. 名土靑木香, 又名獨行根. 三月採根, 灸用. 《本草》
CH	劉寄奴草
SS	性溫, 味苦, 無毒. 主破血下脹, 通婦人經脈癥結.
SS	苗莖似艾蒿, 葉靑似柳. 莖有四稜, 開小黃白花, 結實似黍而細. 蒿之類也. 七月八月採, 日乾. 《本草》
SS	宋高祖劉裕, 少名寄奴, 用此治金瘡出血如神, 故爲名. 《入門》
CH	唐骨碎補
SS	性溫一云平, 味苦, 無毒. 主破血, 止血, 補折傷. 治惡瘡蝕爛, 殺蟲.
SS	如薑細長, 用之削去毛, 細切, 蜜水蒸曬用. 《本草》
CH	連翹 어어리나모여름
SS	性平, 味苦, 無毒. 主瘰癧, 癰腫, 惡瘡, 癭瘤, 結熱, 蠱毒. 排膿, 治瘡癤, 止痛. 療五淋, 小便不通, 除心家客熱.
SS	葉似水蘇, 莖赤色, 高三四尺, 花黃可愛. 秋結實作房, 剖之中解, 纔乾便落, 不着莖. 在處有之, 但樹老乃有子, 故難得. 其實片片相比如翹, 故以爲名. 《本草》
SS	手足少陽ㆍ陽明經藥也. 入手少陰經. 去瓤用之. 瘡瘻癰腫, 不可缺也. 《入門》
CH	續隨子
SS	性溫, 味辛, 有毒. 主癥瘕, 痃癖, 瘀血, 蠱毒, 心腹痛. 利大小腸, 下惡滯物, 破積聚.
SS	一名千金子, 一名聯步. 生南方, 採無時.
SS	下水最速, 然有毒損人, 不可過多. 《本草》
SS	去殼硏, 以紙包, 壓去油用. 《入門》
CH	䕡茹
SS	性寒, 味辛酸, 有小毒. 主蝕惡肉, 殺疥蟲, 排膿, 去惡血.
SS	葉有汁, 根如蘿葍, 皮黃肉白. 五月採根, 陰乾. 黑頭者良. 《本草》
CH	蛇莓 얌기
SS	性大寒一云冷, 味甘酸, 有毒. 主胸腹大熱, 通月經, 脇瘡腫, 付蛇蟲咬.
SS	處處有之. 採莖根搗汁, 或飮或付. 《本草》
CH	葎草 한삼
SS	性寒, 味甘, 無毒. 主五淋. 止水痢, 除瘧, 主癩瘡.
SS	處處有之, 蔓生. 夏月採莖, 葉用. 《本草》
CH	鶴蝨 여의오좀
SS	性平一云凉, 味苦, 有小毒. 殺五藏蟲及蛔蟲, 止瘧, 幷付惡瘡.
SS	苗葉皺似紫蘇. 七月開黃白花, 八月結實, 子極細. 採無時, 合莖葉用之. 《本草》
CH	雀麥 귀보리
SS	性平, 味甘, 無毒. 主産難. 煮汁服.
SS	一名燕麥. 苗似小麥而弱, 實似穬麥而細. 但穗細長而疏. 《本草》
CH	白附子 흰바곳
SS	性溫, 味甘辛, 有小毒. 主中風失音, 一切冷風氣. 止心痛, 除陰囊下濕, 療面上百病, 去瘢痕.
SS	色白, 苗似黑附子. 三月採根, 暴乾. 入藥炮用. 《本草》
SS	本經云, 生新羅, 卽我國所産, 今在處有之. 《俗方》
CH	唐葫蘆巴
SS	性溫, 味苦, 無毒. 治腎虛冷, 腹脇脹滿, 面色靑黑. 又云, 治元藏虛冷氣, 爲最要.
SS	或云, 南蕃蘿葍子也. 酒洗, 微炒用. 《本草》
SS	得茴香ㆍ桃仁, 治膀胱氣作痛, 甚效. 《湯液》
CH	木賊 속새
SS	性平, 味甘微苦, 無毒. 益肝膽, 明目, 退瞖膜. 療腸風下血, 止血痢, 去風. 主月水不斷, 崩中赤白.
SS	處處有之. 去節用, 眼藥多用. 童便浸一宿, 曬乾用. 《本草》
SS	此物發汗至易. 去節剉, 以水濕潤, 火上烘用. 《丹心》
CH	蒲公草 안방이 又名므은드레
SS	性平, 味甘, 無毒. 主婦人乳癰腫.
SS	處處有之. 葉如苦苣, 三四月開黃花似菊, 莖葉斷之有白汁出, 人皆啖之. 俗呼爲蒲公英. 《本草》
SS	化熱毒, 消惡腫, 散結核, 解食毒, 散滯氣, 有奇功. 可入陽明太陰經. 《入門》
SS	一名地丁, 治疔腫, 最效. 《入門》
CH	穀精草 고윗가
SS	性溫, 味辛, 無毒. 主眼病, 喉痺, 齒風痛, 及諸瘡疥.
SS	處處有之. 二三月穀田中採之. 《本草》
CH	酢漿草 괴승아
SS	性寒, 味酸, 無毒. 主惡瘡瘑瘻. 殺諸小蟲.
SS	處處有之, 生下濕地. 小兒食之, 俗名酸車草. 《本草》
CH	昨葉荷草 집우디기
SS	性平, 味酸, 無毒. 主水穀血痢.
SS	生年久瓦屋上, 遠望如松, 故一名瓦松. 六月七月採, 日乾. 《本草》
CH	夏枯草 져븨
SS	性寒, 味苦辛, 無毒. 主寒熱, 瘰癧, 鼠瘻, 頭瘡. 破癥, 散癭結氣, 治目疼.
SS	處處有之. 冬生不凋, 春開白花, 至五月枯. 四月採. 《本草》
SS	月令云, 靡草死, 得金氣而生, 至夏火盛而死. 四月採, 陰乾. 《入門》
SS	此草稟純陽之氣, 得陰氣則枯, 有補養厥陰血脈之功. 故治目疼如神者, 以陽治陰也. 《綱目》
CH	山茨菰 가무릇
SS	有小毒. 主癰腫, 瘡瘻, 瘰癧, 結核, 去面上䵟䵳.
SS	葉如車前, 根如茨菰, 生山中濕地. 《本草》
SS	俗名金燈籠, 花似燈籠, 色白, 上有黑點, 故以爲名. 外用醋磨付之. 亦入丸散. 《入門》
SS	葉似韭, 花似燈籠, 結子三稜. 二月長苗, 三月開花. 四月苗枯, 卽掘地採根, 遲則腐爛. 其根上有毛包裹, 人不可識, 可於有苗時記其地, 至秋冬採之, 刮去皮, 焙乾. 《活人》
CH	燈心草 골속
SS	性寒, 味甘, 無毒. 主五淋, 療喉痺.
SS	此今人織席者, 折取中心穰用. 《本草》
CH	馬勃 불버슷
SS	性平, 味辛, 無毒. 主喉閉, 咽痛, 及惡瘡.
SS	生濕地及腐木上, 虛軟如紫絮, 大如斗, 小如升, 彈之紫塵出. 《本草》
CH	水蓼 엿귀
SS	性冷, 味辛, 無毒. 主蛇毒及脚氣腫.
SS	葉似蓼, 莖赤. 生淺水中, 其葉大於家蓼. 《本草》
DH	子
SS	治瘰癧結核. 《本草》
CH	萱草根 원츄리 又名넙
SS	性涼, 味甘, 無毒. 主小便赤澁, 身體煩熱. 治沙淋, 下水氣, 療酒疸.
SS	人家種之, 多採其嫩苗煮食. 又取花跗作葅, 云利胸膈甚佳. 一名鹿葱. 花名宜男, 孕婦佩之生男.
SS	養生論云, 萱草忘憂, 此也. 《本草》
CH	野茨菰 물웃
SS	性冷, 味苦, 無毒. 下石淋. 除癰腫, 止消渴, 療産後血悶, 及胎衣不下.
SS	生田野, 處處有之. 飢歲人採其根, 煮食甚美. 《俗方》
SS	剪刀草根, 卽野茨菰也. 《丹心》
SS	治疔瘡用剪刀草, 卽此也. 《正傳》
CH	敗天公 오래스던펴량이
SS	性平, 主鬼疰精魅.
SS	此人久戴竹笠也. 取竹燒灰酒服. 《本草》
CH	唐草豆蔲
SS	性熱, 味辛, 無毒. 主一切冷氣. 溫中下氣, 止心腹痛, 及霍亂嘔吐, 去口臭氣.
SS	若龍眼子而銳, 皮無鱗甲. 中子若石榴瓣, 味辛烈者爲好. 《本草》
SS	治風寒客邪在胃口之上, 善治脾胃客寒, 及心與胃痛. 《湯液》
SS	治胃脘冷痛, 入足太陰經ㆍ陽明經. 麪包裹煨熟, 去麪用. 《入門》
CH	唐草果
SS	性溫, 味辛, 無毒. 主一切冷氣. 溫脾胃, 止嘔吐. 治膨脹, 化瘧母, 消宿食, 解酒毒果積, 兼辟瘴解瘟.
SS	治脾寒濕寒痰之藥也. 去內外殼, 取仁, 麪裹煨熟用之. 《入門》
CH	虎杖根 감뎻불휘
SS	性微溫一云平, 味苦, 無毒. 破留血癥結, 通利月水, 下産後惡血, 排膿. 主瘡癤癰毒, 撲損瘀血. 利小便, 通五淋.
SS	一名苦杖, 一名大蟲杖. 莖如竹笋狀, 上有赤斑點, 處處有之. 二月八月採. 《本草》
CH	草烏 바곳
SS	性微溫, 味苦甘, 有大毒. 治風濕麻痺疼痛, 發破傷風汗.
SS	生山野, 在處有之. 形如白附子而黑. 《入門》
SS	須童便浸炒, 去毒. 《丹心》
SS	草烏, 須與黑豆同煮, 竹刀切看, 透黑爲度. 取用草烏一兩, 黑豆一合, 爲準. 《得效》
SS	一名淮烏, 生服痺喉. 《醫鑑》
CH	唐佛耳草
SS	性熱, 味酸. 治風寒嗽及痰, 除肺中寒, 大升肺氣. 《入門》
CH	苘實 어저귀여름
SS	性平, 味苦, 無毒. 主赤白冷熱痢. 破癰腫.
SS	處處有之. 葉似苧, 花黃, 實如蜀葵子, 黑色. 卽今人取以績布及打繩索者. 《本草》
SS	卽白麻也. 《入門》
CH	鳳仙花 봉션화
SS	治杖瘡. 連根葉, 搗塗之. 一名金鳳花. 《醫鑑》
CH	唐孩兒茶
SS	性寒, 味苦甘, 無毒. 治一切瘡毒. 《入門》
CH	屐屧鼻繩 평격지압고
SS	主噎哽心痛. 人着經久欲爛斷者, 佳. 燒灰, 水服. 《本草》
SS	路上棄左脚草鞋, 名千里馬, 治難産極驗. 取鼻絡小耳繩, 燒灰酒調服. 《産書》


BB	木部
XX	凡一百五十六種.
CH	唐桂皮
SS	性大熱, 味甘辛, 有小毒. 主溫中, 通血脈, 利肝肺氣. 治霍亂轉筋, 宣導百藥, 無所畏, 能墮胎.
SS	桂得葱而軟, 葱液可熬桂作水.
SS	生南方. 三月四月生花, 全類茱萸, 九月結實. 二月八月十月採皮, 陰乾. 凡使刮去麤皮. 《本草》
DH	桂心
SS	治九種心痛, 殺三蟲, 破血, 止腹內冷痛. 治一切風氣, 補五勞七傷, 通九竅, 利關節, 益精明目, 煖腰膝, 除風痺, 破痃癖癥瘕, 消瘀血, 續筋骨, 生肌肉, 下胞衣.
SS	卽是削除皮上甲錯處, 取近裏辛而有味. 桂皮一斤, 只得五兩爲正. 《本草》
DH	肉桂
SS	能補腎, 宜入治藏及下焦藥, 入手足少陰經. 色紫而厚者佳. 刮去麤皮用. 《入門》
DH	桂枝
SS	枝者, 枝條, 非身幹也. 盖取其枝上皮, 取其輕薄而能發散, 正合內經辛甘發散爲陽之義.
SS	入足太陽經, 能散血分寒邪. 《本草》
SS	表虛自汗, 以桂枝發其邪, 衛和則表密, 汗自止, 非桂枝能收汗也. 《丹心》
SS	桂枝氣味俱輕, 故能上行, 發散於表. 《丹心》
SS	仲景用桂枝發表, 肉桂補腎. 本乎天者親上, 本乎地者親下, 自然之理也. 《湯液》
DH	柳桂
SS	乃小枝嫩條, 善行上焦, 補陽氣. 薄桂乃細薄嫩枝, 入上焦, 橫行肩臂. 《入門》
SS	桂心ㆍ菌桂ㆍ牡桂, 同是一物. 厚者必嫩, 薄者必老. 嫩旣辛香, 兼又筒卷. 老必味淡, 自然板薄. 板薄者, 卽牡桂也. 筒卷者, 卽菌桂也. 筒厚者, 宜入治藏及下焦藥, 輕薄者, 宜入治頭目發散藥. 又有柳桂, 乃桂之嫩小枝, 尤宜入治上焦藥. 《本草》
CH	松脂 소나모진
SS	性溫, 味苦甘一云平, 無毒. 安五藏, 除熱. 治風痺死肌. 主諸惡瘡, 頭瘍, 白禿, 疥瘙. 去死肌, 療耳聾, 牙有蛀孔. 貼諸瘡, 生肌, 止痛, 殺蟲.
SS	一名松膏, 一名松肪. 六月採, 自流出者, 勝於鑿孔及煮取脂也. 以通明如熏陸香者爲勝.
SS	煉法, 以桑灰水或酒, 煮軟挼, 內寒水中, 數十過, 白滑則可用. 《本草》
SS	又法, 用河水煮化, 投冷水中, 令兩人扯拔, 旣凝再煮, 如此三次, 再用酒煮三次, 以白如飴糖爲度. 凡用, 入石臼中, 另搗爲末, 不可曬焙. 亦不可單服, 塞實腸胃. 《入門》
DH	松實
SS	性溫, 味甘, 無毒. 主風痺虛羸, 少氣不足. 《本草》
DH	松葉
SS	主風濕瘡. 生毛髮, 安五藏, 不飢延年. 《本草》
DH	松節
SS	主百節風, 脚痺, 骨節痛. 釀酒療脚軟弱. 《本草》
DH	松花
SS	名松黃, 輕身療病. 卽花上黃粉, 勝皮葉及子. 《本草》
DH	松根白皮
SS	辟穀不飢, 益氣, 補五勞. 《本草》
DH	松㶆音詣
SS	主牛馬疥瘡. 燒松枝取汁也. 《本草》
DH	松樹皮上綠衣
SS	名艾蒳香, 一名狼苔. 合諸香燒之, 其烟不散團聚, 靑白可愛. 《本草》
CH	槐實 회화나모여름
SS	性寒, 味苦酸鹹, 無毒. 主五痔火瘡. 除大熱, 療難産墮胎, 殺蟲去風. 治男女陰瘡濕痒, 及腸風, 能催生.
SS	十月上巳日採實和莢, 新盆盛, 以牛膽汁拌濕, 封口塗泥, 經百日取出, 皮爛爲水, 子如大豆紫黑色. 能疏導風熱. 入藥微炒. 有服法, 久服則令腦滿, 髮不白而長生. 一名槐角, 卽莢也. 《本草》
SS	槐者, 虛星之精, 葉晝合夜開, 故一名守宮. 《入門》
DH	槐枝
SS	煮汁, 洗陰囊下濕痒. 燒灰, 揩齒去蚛. 《本草》
DH	槐白皮
SS	煮湯洗五痔, 及惡瘡, 疳䘌, 湯火瘡. 《本草》
DH	槐膠
SS	主急風口噤, 或四肢不收, 或破傷風, 口眼喎斜, 筋脈抽掣, 腰脊强硬. 雜諸藥用之. 《本草》
DH	槐花
SS	治五痔心痛, 殺腹藏蟲, 幷腸風瀉血, 幷赤白痢, 凉大腸熱. 微炒用. 一名槐鵝. 《本草》
CH	枸杞子 괴좃나모여름
SS	性寒一云平, 味苦一云甘, 無毒. 補內傷大勞噓吸, 堅筋骨, 强陰, 療五勞七傷, 補益精氣, 易顔色變白, 明目安神, 令人長壽.
SS	一名地仙, 一名仙人杖, 處處有之. 春夏採葉, 秋採莖實. 久服之, 皆輕身益氣.
SS	嫩葉作羹茹食之, 甚佳. 色白無刺者良.
SS	莖名枸杞, 根名地骨. 枸杞當用梗皮, 地骨當用根皮, 枸杞子當用其紅實, 是一物有三用. 其梗皮寒, 根皮大寒, 子微寒, 性亦三等.
SS	陜西枸杞子如櫻桃, 全少核, 極有味. 《本草》
DH	地骨皮
SS	入足少陰經ㆍ手少陽經. 治有汗骨蒸, 善解肌熱. 《湯液》
CH	柏實 측나모여름
SS	性平, 味甘, 無毒. 主驚悸. 安五藏, 益氣. 治風, 潤皮膚, 除風濕痺, 虛損吸吸, 興陽道, 益壽.
SS	此側葉子也. 九月結子, 候成熟收採, 蒸乾, 去殼用. 《本草》
SS	令人潤澤, 美顔色, 耳目聰明, 則澤腎之藥也. 《湯液》
SS	萬木向陽, 惟柏西向, 故字從白, 稟金之正氣, 木之最堅者. 實去殼取仁, 微炒, 去油用. 《入門》
DH	葉
SS	味苦辛, 性澁. 皆側向而生. 主吐血衄血痢血, 補陰之要藥. 四時各依方而採, 陰乾. 入藥, 蒸用. 《本草》
DH	白皮
SS	主火灼爛瘡. 長毛髮. 《本草》
CH	茯苓
SS	性平, 味甘, 無毒. 開胃, 止嘔逆, 善安心神. 主肺痿痰壅. 伐腎邪, 利小便, 下水腫, 淋結, 止消渴, 療健忘.
SS	仙經服食亦爲至要, 云其通神而致靈, 和魂而鍊魄, 明竅而益肌, 厚腸而開心, 調榮而理胃, 上品仙藥也. 善能斷穀不飢.
SS	生山中, 處處有之. 松脂入地千歲爲茯苓, 其抱根而輕虛者爲茯神. 二月八月採, 皆陰乾. 大如三四升器, 外皮黑, 細皺, 內堅白, 形如鳥獸龜鱉者, 良. 《本草》
SS	有白赤二種. 白者, 入手太陰經ㆍ足太陽經ㆍ足少陽經, 赤者, 入足太陰經ㆍ手太陽經ㆍ少陰經. 又云, 色白者入壬癸, 色赤者入丙丁. 《湯液》
SS	白色者補, 赤色者瀉. 《本草》
SS	凡用, 去皮爲末, 水飛, 浮去赤膜, 曬乾用, 免致損目. 陰虛人勿用. 《入門》
DH	茯神
SS	性平, 味甘, 無毒. 療風眩風虛, 止驚悸. 治健忘, 開心益智, 安魂魄, 養精神, 安神定志. 主驚癎.
SS	茯苓, 乃採斫訖多年, 松根之氣所生, 盖其氣味壹鬱未絶, 故爲是物. 其津氣盛者, 方發泄於外, 結爲茯苓. 雖有津氣而不甚盛, 止能結伏於本根, 故曰茯神. 《本草》
SS	松木, 斫不再抽芽, 其根不死, 津液下流, 故生茯苓ㆍ茯神. 因用治心腎, 通津液. 《入門》
CH	琥珀
SS	性平, 味甘, 無毒. 安五藏, 定魂魄, 殺精魅邪鬼. 治産後血疹痛, 利水道, 通五淋, 明目, 磨瞖.
SS	如血色, 熟於布上拭摩, 吸得芥者, 爲眞. 凡用, 另搗如粉, 重篩用. 《本草》
SS	茯苓ㆍ琥珀, 皆自松出, 而所稟各異. 茯苓生成於陰, 琥珀生於陽而成於陰. 故皆治榮而安心利水. 《入門》
CH	楡皮 느릅나모겁질
SS	性平, 味甘, 無毒. 性滑利, 主大小便不通, 利水道. 除腸胃邪熱, 消浮腫, 利五淋, 治不眠, 療齁.
SS	生山中, 處處有之. 二月採皮取白, 暴乾, 三月採實, 作醬食, 甚香美. 《本草》
CH	酸棗仁 묏대쵸
SS	性平, 味甘, 無毒. 主煩心不得眠, 臍上下痛, 血泄, 虛汗. 益肝氣, 堅筋骨, 令人肥健. 又主筋骨風.
SS	生山中, 狀如大棗樹, 而不至高大. 其實極小, 八月採實, 取核. 《本草》
SS	血不歸脾, 而睡臥不寧者, 宜用此, 大補心脾, 則血歸脾而五藏安和, 睡臥自安矣. 凡使破核取仁, 睡多則生用, 不得睡則炒熟, 再蒸半日, 去皮尖硏用. 《入門》
CH	黃蘗 황벽나못겁질
SS	性寒, 味苦, 無毒. 主五藏腸胃中結熱, 黃疸, 腸痔. 療泄痢, 女子漏下赤白, 陰蝕瘡. 殺疳蟲, 疥癬, 治目熱赤痛, 口瘡, 除骨蒸勞熱.
SS	生山中, 處處有之. 五月六月採皮, 去皺麤, 暴乾. 《本草》
SS	俗名黃柏, 鮮黃色厚者佳. 足少陰ㆍ手厥陰本經藥, 足太陽引經藥也. 又瀉膀胱火, 亦治龍火, 有瀉火補陰之功. 《丹心》
SS	銅刀削去麤皮, 蜜水浸半日, 取出灸乾用. 又云, 入下部鹽酒炒, 火盛者, 童便浸蒸. 《入門》
SS	銅刀切片, 蜜炒ㆍ酒炒ㆍ人乳汁炒ㆍ童便炒, 或生用, 大治陰虛. 《回春》
DH	根
SS	名檀桓. 主心腹百病. 久服, 輕身延年. 《本草》
CH	楮實 닥나모여름
SS	性寒, 味甘, 無毒. 主陰痿. 壯筋骨, 助陽氣, 補虛勞, 煖腰膝, 益顔色, 充肌膚, 明目.
SS	處處有之, 取皮以作紙者. 皮斑者是楮, 皮白者是穀. 又曰, 葉有瓣曰楮, 無瓣曰穀. 八月九月採實, 暴乾. 《本草》
SS	水浸去浮, 酒浸蒸, 焙乾用. 《入門》
DH	葉
SS	主刺風身痒惡瘡. 生肌. 可作浴湯. 《本草》
DH	樹皮
SS	治水腫脹滿. 逐水, 利小便. 《本草》
DH	楮紙
SS	燒灰, 酒調服. 能止血暈, 血崩, 金瘡出血不止. 《入門》
CH	乾漆 른옷
SS	性溫, 味辛, 有毒. 消瘀血. 主女人經脈不通, 及疝瘕. 利小腸, 去蛔蟲, 破堅積, 止血暈, 殺三蟲, 治傳尸勞.
SS	漆桶中自然有乾者, 狀如蜂房, 孔孔隔, 堅若鐵石者, 爲佳. 入藥須擣碎, 炒令烟出, 不爾, 損人腸胃. 素畏漆者, 勿服. 《本草》
SS	性畏漆者, 入雞子淸和藥內用. 《正傳》
DH	生漆
SS	去長蟲, 久服輕身耐老. 仙方有服法
SS	夏至後採取.
SS	漆性幷急, 凡取時, 須荏油解破.
SS	凡驗漆, 以物蘸起, 細而不斷, 斷而急收. 又塗於乾竹上, 蔭之速乾者, 幷佳. 《本草》
SS	蟹黃能化漆爲水, 故解漆毒. 《入門》
CH	五加皮 둘훕
SS	性溫一云微寒, 味辛苦, 無毒. 補五勞七傷, 益氣添精, 堅筋骨, 强志意. 男子陰痿, 女子陰痒, 療腰脊痛, 兩脚疼痺, 骨節攣急, 痿躄, 小兒三歲不能行, 服此便行走.
SS	生山野, 樹生小叢, 莖間有刺. 五葉生枝端, 如桃花, 有香氣. 三四月開白花, 結細靑子, 至六月漸黑色. 根若荊根, 皮黃黑, 肉白, 骨硬. 五月七月採莖, 十月採根, 陰乾. 《本草》
SS	上應五車星精而生, 故葉五出者佳. 延年不老, 仙經藥也. 《入門》
CH	蔓荊實 승법실
SS	性微寒一云平, 味苦辛, 無毒. 主風頭痛, 腦鳴, 淚出. 明目堅齒, 利九竅, 長髭髮. 治濕痺拘攣, 去白蟲長蟲.
SS	蔓生, 莖高四五尺. 對節生枝, 葉如杏葉. 至秋結實, 如梧子許而輕虛. 八九月採. 《本草》
SS	太陽經藥. 酒蒸曬, 搗碎用. 《入門》
CH	辛夷 붇곳
SS	性溫, 味辛, 無毒. 主風頭腦痛, 面䵟. 通鼻塞涕出. 治面腫引齒痛, 明目, 生鬚髮. 作面脂, 生光澤.
SS	正月二月生花, 似着毛小桃子. 色白帶紫, 當未拆時取之, 已開者劣.
SS	北方地寒, 二月開花, 呼爲木筆, 南方地煖, 正月開花, 呼爲迎春.
SS	用時, 去心及外毛苞用之. 《本草》
CH	桑上寄生 나모우희겨으사리
SS	性平, 味苦甘, 無毒. 助筋骨, 益血脈, 充肌膚, 長鬚眉. 主腰痛. 治癰腫及金瘡, 療女子懷胎漏血, 能令胎牢固, 除産後餘疾及崩漏.
SS	生老桑樹上, 葉似橘而厚軟, 莖似槐枝而肥脆. 三四月開花黃白色, 六七月結實, 黃色如小豆大. 他木上皆有寄生, 惟桑上者入藥. 三月三日採莖葉, 陰乾.
SS	此物極難得眞, 或云, 斷其莖而視之, 其色深黃, 幷實中有汁稠粘者, 爲眞. 《本草》
CH	桑根白皮 나모불휘겁질
SS	治肺氣喘滿, 水氣浮腫. 消痰止渴, 去肺中水氣, 利水道. 治咳嗽唾血, 利大小腸, 殺腹藏蟲. 又可縫金瘡.
SS	採無時, 出土者殺人. 初採, 以銅刀刮去上麤皮, 取其裏白, 暴乾. 東行根, 益佳. 《本草》
SS	入手太陰經, 瀉肺氣之有餘. 利水生用, 咳嗽蜜蒸或炒用. 《入門》
DH	葉
SS	家桑葉, 煖無毒. 除脚氣水腫, 利大小腸, 下氣, 除風痛.
SS	葉椏者, 名雞桑, 最佳. 夏秋再生葉爲上, 霜後採用. 《本草》
DH	枝
SS	春葉未開枝, 切炒, 煮湯飮, 治一切風. 療水氣, 脚氣, 肺氣咳嗽上氣. 消食, 利小便. 治臂痛, 療口乾. 卽桑枝茶也. 《本草》
DH	椹
SS	性寒, 味甘, 無毒. 主消渴. 利五藏, 久服不飢.
SS	黑椹, 桑之精英, 盡在於此. 《本草》
DH	桑花
SS	性暖, 無毒. 主鼻洪吐血, 腸風, 崩中帶下. 此桑樹皮上白蘚花也. 以刀削取, 炒乾用. 《本草》
DH	桑柴灰淋汁
SS	性寒, 味辛, 有小毒. 煮赤小豆作粥喫, 大下水脹. 《本草》
DH	桑蠹蟲
SS	主暴心痛, 金瘡肉生不足. 老桑樹中有之. 《本草》
DH	柘木 뫼
SS	性溫, 味甘, 無毒. 主風虛耳聾, 瘧疾. 煮汁堪染黃. 《本草》
CH	䈽竹葉 왕댓닙
SS	性寒, 味甘一云苦, 無毒. 止咳逆上氣, 除煩熱, 止消渴, 壓丹石毒. 療風痙, 喉痺, 嘔吐. 主吐血, 熱毒風, 惡瘍, 殺小蟲.
SS	竹有䈽淡苦三種. 䈽竹體圓而質勁, 大者宜刺船, 細者可爲笛. 甘竹似篁而茂, 卽淡竹也. 苦竹有白有紫. 《本草》
SS	䈽竹ㆍ淡竹爲上, 苦竹次之. 《入門》
DH	淡竹葉 소옴댓닙
SS	性寒, 味甘, 無毒. 消痰淸熱. 主中風失音不語, 壯熱頭痛. 止驚悸, 溫疫狂悶. 治咳逆上氣, 孕婦眩暈倒地, 小兒驚癎天弔. 《本草》
DH	苦竹葉 오듁
SS	性冷, 味苦, 無毒. 治不睡, 止消渴, 解酒毒, 除煩熱, 發汗, 治中風失音. 《本草》
DH	竹瀝
SS	主暴中風, 胸中大熱. 止煩悶, 卒中風失音不語, 痰熱昏迷, 止消渴. 治破傷風及産後發熱, 小兒驚癎, 一切危急之疾.
SS	苦竹瀝, 療口瘡, 明目, 利九竅. 《本草》
SS	竹瀝非薑汁不能行經. 竹瀝六分, 加薑汁一分用. 《入門》
SS	取瀝法, 見雜方.
DH	竹實
SS	生於竹林茂盛蒙密之中, 大如雞子, 竹葉層層包裹. 味甘. 主通神明, 令心膈淸涼, 輕身益氣. 《入門》
SS	一云, 狀如小麥, 堪可爲飯喫. 《本草》
DH	竹根
SS	煮湯服. 除煩熱, 止渴補虛, 下氣消毒. 又主風痓. 《本草》
DH	竹茹
SS	主嘔噦咳逆. 止肺痿吐唾血, 鼻衄崩中. 卽刮靑竹皮也. 《本草》
DH	竹黃
SS	卽竹節間黃白者, 味甘. 尤制丹石藥毒發熱. 《本草》
CH	唐吳茱萸
SS	性熱, 味辛苦, 有小毒. 主溫中下氣止痛. 心腹積冷絞痛, 諸冷實不消, 中惡心腹痛. 治霍亂吐瀉, 轉筋. 消痰, 破癥癖, 除濕血㿏痺, 療腎氣脚氣, 胃中冷氣.
SS	葉似椿, 闊厚紫色. 三月開花紅紫色. 七八月結實似椒子, 嫩時微黃, 至成熟則深紫. 九月九日採, 陰乾. 《本草》
SS	入足太陰經ㆍ少陰經ㆍ厥陰經. 多食則令人氣塞, 口開目瞪. 《湯液》
SS	色靑綠. 凡使湯浸去苦汁六七遍, 然後或鹽水或黃連水炒用.
SS	製法, 以熱湯同浸半日, 方炒, 各揀用之. 《入門》
SS	我國惟慶州有之, 他處無. 《俗方》
DH	根白皮
SS	治喉痺咳逆, 止泄注, 療白癬, 殺三蟲.
SS	根東南行者爲勝. 道家去三尸方用之. 《本草》
DH	葉
SS	性熱. 治霍亂心腹痛, 內外腎釣痛. 鹽炒, 硏罯, 神驗. 《本草》
CH	食茱萸 수유나모여름
SS	主冷痺, 腰脚軟弱. 起陽, 殺牙齒蟲痛, 及腸中三蟲, 惡蟲毒. 療腸風痔疾, 去虛冷, 療水氣.
SS	在處有之. 功用與吳茱萸同, 少爲劣爾. 顆粒大, 經久色黃黑, 乃是食茱萸. 顆粒緊小, 經久色靑綠, 卽是吳茱萸也. 《本草》
SS	又云, 皮薄開口者, 食茱萸也. 《本草》
DH	樹皮
SS	殺牙齒蟲, 止痛. 《本草》
CH	山茱萸
SS	性微溫, 味酸澁, 無毒. 强陰益精, 補腎氣, 興陽道, 堅長陰莖, 添精髓, 煖腰膝, 助水藏, 止小便利, 老人尿不節, 除頭風鼻塞耳聾.
SS	在處有之. 葉似楡, 花白. 子初熟未乾赤色, 大如枸杞子, 有核, 亦可啖. 旣乾, 皮甚薄. 每一斤, 去核取肉皮四兩, 爲正.
SS	肉壯元氣秘精. 核能滑精, 故去之. 九月十月採實, 陰乾. 《本草》
SS	酒浸去核, 慢火焙乾用. 一名石棗. 《入門》
CH	唐杜仲
SS	性平溫, 味辛甘, 無毒. 治腎勞, 腰脊攣痛, 脚中痠疼. 堅筋骨, 除陰下濕痒, 小便餘瀝, 益精氣, 能治腎冷, 䐴腰痛.
SS	狀如厚朴, 折之, 內有白絲相連者佳. 削去上皮, 橫理切, 令絲斷. 《本草》
SS	削去麤皮切, 酥蜜炒, 或薑汁炒, 以絲斷爲度. 一名思仙木, 又名石思仙. 《丹心》
CH	唐蕤核
SS	性微寒, 味甘溫, 無毒. 主明目, 目赤痛傷淚出, 目腫眥爛. 《本草》
SS	去殼取仁, 湯泡去皮尖, 硏膏, 用紙壓去油用之. 《入門》
CH	唐丁香
SS	性溫, 味辛, 無毒. 溫脾胃, 止霍亂, 及腎氣, 奔豚氣, 冷氣腹痛, 陰痛. 壯陽, 煖腰膝, 療反胃, 殺酒毒, 消風毒諸腫, 除齒疳䘌, 能發諸香.
SS	有雌雄, 雄顆小, 雌顆大. 若欲使雄, 須去丁盖, 免發背癰也.
SS	丁香中有麤大如山茱萸者, 俗呼爲母丁香, 氣味尤佳. 《本草》
SS	形似釘, 入手太陰ㆍ足陽明ㆍ少陰經. 與五味子ㆍ蓬朮同用, 治奔豚之氣. 《湯液》
DH	雞舌香
SS	療口臭. 漢侍中應邵, 年老口臭, 帝賜雞舌香, 含之.
SS	今人於丁香中, 大如棗核者, 呼爲雞舌香, 堅頑枯燥, 了無香氣. 或云, 雞舌香出崑崙交廣, 採百花釀之以成香, 故口含此香, 欲使氣芬芳耳. 《本草》
CH	唐沈香
SS	性熱, 味辛一云苦, 無毒. 主風水毒腫, 去惡氣, 止心腹痛, 益精壯陽. 治冷風麻痺, 霍亂吐瀉轉筋.
SS	生嶺南交廣. 土人見香木, 必以刀斫成坎, 經年得雨水所漬, 遂結香. 其堅黑, 中實, 無空心, 而沈水者爲沈香. 浮水者爲煎香. 煎香中, 形如雞骨者爲雞骨香. 形如馬蹄者爲馬蹄香. 雖沈水而有空心, 則是雞骨也. 燔之極淸烈. 《本草》
SS	沈香能養諸氣, 上而至天, 下而至泉. 用爲使. 《湯液》
SS	入湯磨刺服, 入丸散另硏極細用. 《入門》
CH	唐乳香
SS	性熱一云溫, 味辛, 微毒. 主風水毒腫. 去惡氣, 止心腹痛疰氣. 療耳聾, 中風口噤, 婦人血氣. 治諸瘡令內消, 止大腸泄澼.
SS	生南海波斯國松樹脂也. 紫赤如櫻桃者爲上. 盖薰陸之類也. 今人不復分別, 通謂乳香爲薰陸香耳.
SS	形如乳頭, 以粉紅透明者爲上. 《本草》
SS	入藥, 微炒殺毒, 得不粘, 或搗碎紙包, 席下眠一宿, 另硏用. 《入門》
SS	又云, 以竹葉包, 熨斗火熨, 乃硏細用. 《直指》
DH	白膠香
SS	性平, 味辛苦, 無毒. 主癮疹風痒齒痛.
SS	卽楓香脂也. 外科要藥也. 《本草》
CH	唐藿香
SS	性微溫, 味辛, 無毒. 療風水毒腫. 去惡氣, 止霍亂. 泊脾胃吐逆爲最要之藥. 《本草》
SS	入手足太陰經. 止嘔吐, 發散風寒爲上. 《湯液》
SS	苓藿虛燥, 古人乃以合熏香也. 《本草》
SS	入藥, 水洗去土梗, 用葉. 《入門》
CH	唐白檀香
SS	性溫, 味辛, 無毒. 消熱腫, 治腎氣腹痛. 又主心腹痛, 霍亂, 中惡, 鬼氣, 殺蟲. 《本草》
SS	樹如檀, 有黃白紫三種. 入手太陰經ㆍ足少陰經, 通行陽明經, 引胃氣上升. 抑論諸香, 動火耗氣, 非冷氣不舒者, 不可輕服. 腦麝芳竄尤甚, 宜戒之. 《入門》
SS	能調氣而淸香, 引芳香之物, 上行至極高之分, 最宜橙橘之屬. 佐以薑ㆍ棗ㆍ葛根ㆍ豆蔲ㆍ縮砂ㆍ益智, 通行陽明之經. 《湯液》
CH	紫檀香
SS	性溫, 味辛, 無毒. 主惡毒, 風毒, 霍亂, 心腹痛, 中惡, 鬼氣. 一名紫眞檀. 《本草》
SS	我國江原道多有之. 《俗方》
CH	唐降眞香
SS	性溫平, 無毒. 主天行時氣. 宅舍怪異. 燒之辟邪惡之氣.
SS	燒之引鶴降, 盤旋於上. 醮星辰度籙, 燒之功第一. 《本草》
CH	唐蘇合香
SS	性溫, 味甘, 無毒. 主辟惡, 殺鬼精物, 溫瘧, 蠱毒, 去三蟲, 令人無夢魘.
SS	中天竺出蘇合, 是諸香汁煎之, 非自然一物也. 今人用如膏油者, 極芬烈耳. 《本草》
CH	唐金櫻子
SS	性平溫, 味酸澁, 無毒. 療脾泄下利, 止小便利, 澁精氣, 止遺精泄精.
SS	其子有刺, 黃赤色, 形如小石榴. 九月十月半黃熟時採, 紅熟則却失本性. 《本草》
SS	叢生於籬落山野間, 類薔薇有刺, 經霜方紅熟. 《日用》
CH	唐檳榔
SS	性溫一云寒, 味辛, 無毒. 除一切風, 下一切氣, 通關節, 利九竅, 消穀, 逐水, 除痰癖, 下水腫, 破癥結, 宣利五藏六府壅滯氣.
SS	生嶺南, 人啖之以當果實. 云, 南方地溫, 不食此, 無以禦瘴癘. 其實春生, 至夏乃熟, 然其肉極易爛, 先以灰汁煮熟, 因火焙乾, 始堪停久.
SS	小而味甘, 名山檳榔, 大而味澁, 名猪檳榔. 最小者, 名蒳子, 土人呼爲檳榔孫.
SS	尖長而有紫文者, 名曰檳, 圓而矮者, 名曰榔. 今不復細分. 但取如雞心狀, 存坐正穩, 心不空, 破之作錦文者爲佳.
SS	取尖長者, 取其快銳速效之意. 《本草》
SS	向陽者, 爲檳榔, 向陰者, 爲大腹子, 性沈有若鐵石之重. 白者味辛多散氣, 赤者味苦澁殺蟲. 《入門》
SS	刀刮去底, 細切. 急治則生用, 經火則無力, 緩治則略炒或醋煮過. 《入門》
DH	大腹皮
SS	性微溫, 無毒. 下一切氣, 止霍亂, 通大小腸. 治痰隔醋心. 健脾開胃, 泄浮腫脹滿.
SS	大腹所出, 與檳榔相似, 但莖葉根幹小異. 幷皮收之. 《本草》
SS	腹大而平者名大腹, 尖者, 名檳榔. 《入門》
SS	鴆鳥多栖此樹上. 凡用皮, 先以酒洗, 仍以黑豆汁洗, 焙乾, 方可用. 《本草》
CH	梔子 지지
SS	性寒, 味苦, 無毒. 主胸心大小腸大熱, 胃中熱氣, 心中煩悶. 去熱毒風, 利五淋, 通小便, 除五種黃病, 止消渴. 治口乾, 目赤腫痛, 面赤, 酒皰, 齄鼻, 白癩, 赤癩, 瘡瘍, 殺蟅蟲毒.
SS	葉似李而厚硬. 二三月開白花, 花皆六出, 甚芬香. 夏秋結實, 生靑熟黃, 中仁深紅. 九月採實, 暴乾.
SS	入藥用山梔子, 方書所謂越桃, 皮薄而圓小, 刻房七稜至九稜者, 爲佳. 《本草》
SS	小而七稜者佳. 長大者亦可用, 但無力耳. 《丹心》
SS	入手太陰經, 治心煩懊憹不得眠, 能瀉肺中之火. 《湯液》
SS	用仁, 去心胸熱, 用皮, 去肌表熱. 尋常生用, 虛火, 童便炒七次至黑色, 止血, 炒如墨, 涼肺胃, 酒泡用. 《入門》
CH	唐龍腦香
SS	性微寒一云溫平, 味辛苦, 無毒. 主內外障眼. 明目鎭心, 去目赤膚瞖, 心腹邪氣, 風濕積聚, 去三蟲, 治五痔.
SS	出嶺南, 狀若梅花瓣者, 甚佳. 其淸香爲百藥之先, 然非常服之藥. 獨行則勢弱, 佐使則有功. 於茶亦相宜, 合糯米炭相思子, 貯之則不耗. 《本草》
SS	卽婆律國杉木脂也. 腦乃流出香液也. 形似松脂, 作杉木氣, 明淨狀若梅花瓣者佳. 入藥, 另硏用. 《入門》
SS	龍腦屬火, 世人誤以爲寒, 而不知其性散甚, 似乎寒耳. 人欲死者呑之, 氣卽散盡. 盖芳之甚, 而散之速也. 《丹心》
SS	龍腦, 入腎治骨. 《綱目》
SS	相思子, 出嶺南, 樹高丈餘, 子赤黑間者佳. 《本草》
SS	今以黑大豆ㆍ燈心草同貯, 亦不耗. 《俗方》
DH	樟腦
SS	乃樟木屑液造成. 治疥癬癩瘡作熱, 付之. 入香料, 一名昭腦. 《入門》
CH	蕪荑 느릅나모
SS	性平, 味辛, 無毒. 治腸風痔瘻, 惡瘡疥癬, 殺三蟲及寸白蟲.
SS	此山楡仁也. 氣膻者良. 三月採實, 陰乾. 《本草》
CH	枳實 여름
SS	性寒一云微寒, 味苦酸一云苦辛, 無毒. 主皮膚苦痒. 除痰癖, 消脹滿, 心下痞痛, 消宿食.
SS	木如橘而小, 葉如棖多刺. 春生白花, 至秋結實. 七八月採, 暴乾.
SS	以翻肚, 如盆口脣狀, 須陳久者, 爲勝.
SS	古云, 橘渡淮爲枳. 又云, 江南爲橘, 江北爲枳. 今江南俱有橘枳, 江北有枳無橘, 此是別種, 非關變也. 《本草》
SS	枳實瀉痰, 有衝墻倒壁之功. 水浸去瓤, 麩炒用. 《入門》
SS	枳實不去瓤, 其效更速. 《丹心》
DH	莖皮
SS	療水脹, 暴風骨節攣急. 《本草》
DH	根皮
SS	主五痔, 大便下血. 《本草》
CH	唐枳殼
SS	性寒一云微寒, 味苦酸一云苦辛, 無毒. 主肺氣咳嗽. 散胸中痰滯, 利大小腸, 消脹滿, 除關格壅塞, 消痰逐水, 破癥癖結氣, 除風痒, 麻痺, 去腸風痔腫.
SS	七八月採實, 暴乾. 以肉厚, 翻肚如盆口狀, 陳久者, 爲上. 《本草》
SS	殼主高而實主下, 殼高主皮膚胸膈之病, 實低主心胃之病, 其主治大同小異. 《湯液》
SS	枳卽橘屬. 水浸去瓤, 麩炒用. 《入門》
SS	我國惟濟州有之, 名倭橘. 《俗方》
CH	唐厚朴
SS	性溫, 味苦一云辛, 無毒. 主積年冷氣, 腹中脹滿, 雷鳴, 宿食不消. 大溫胃氣, 止霍亂吐瀉轉筋, 消痰下氣, 厚腸胃. 治泄痢嘔逆, 去三蟲, 泄五藏一切氣.
SS	以肉厚色紫而潤者, 爲好, 薄而白者, 不堪用. 削去上甲錯皮, 以薑汁灸用. 或剉, 薑汁炒用. 不以薑製, 則戟人喉舌. 《本草》
CH	苦茶 쟉셜차
SS	性微寒一云冷, 味甘苦, 無毒. 下氣, 消宿食, 淸頭目, 利小便, 止消渴, 令人少睡. 又解灸炒毒.
SS	樹小似梔子. 冬生葉, 早採爲茶, 晩採爲茗. 其名有五, 一曰茶, 二曰檟, 三曰蔎, 四曰茗, 五曰荈. 古人謂其芽, 爲雀舌麥顆, 言其至嫩, 卽臘茶是也. 採嫩芽搗作餠, 幷得火良.
SS	茗或曰荈, 葉老者也. 《本草》
SS	入手足厥陰經. 飮之宜熱, 冷則聚痰. 久服去人脂, 令人瘦. 《入門》
SS	蒙山茶, 性溫, 治病最好. 宜興茶ㆍ陸安茶ㆍ東白山茶ㆍ神華山茶ㆍ龍井茶ㆍ閩臘茶ㆍ蜀苦茶ㆍ寶慶茶ㆍ廬山雲霧茶, 俱以味佳得名.
SS	一人好食燒鵝不輟, 醫者謂其必生內癰, 後卒不病. 訪知此人, 每夜必啜涼茶一椀, 此其解毒. 《食物》
CH	秦皮 무프렛겁질
SS	性寒, 味苦, 無毒. 主肝中久熱, 兩目赤腫疼痛, 風淚不止. 除目中靑瞖白膜, 洗眼益精明目. 療熱痢, 婦人帶下, 小兒癎熱.
SS	處處有之, 樹似檀. 葉細, 皮有白點而不麤錯. 皮有白點, 故俗呼爲白樳木. 二月八月採皮, 陰乾.
SS	取皮水漬, 便碧色, 書紙看靑色者, 眞也. 《本草》
CH	蜀椒 쵸피나모여름
SS	性熱, 味辛, 有毒一云小毒. 溫中. 主皮膚死肌, 寒濕痺痛. 除六府寒冷, 鬼疰蠱毒, 殺蟲魚毒. 除齒痛, 壯陽, 止陰汗, 煖腰膝, 縮小便, 下氣.
SS	在處有之. 樹高四五尺, 似茱萸而小, 有鍼刺. 葉堅而滑. 四月結子無花, 但生於葉間, 如小豆顆而圓, 皮紫赤色. 八月採實, 陰乾, 一名川椒, 一名巴椒, 一名漢椒.
SS	蜀椒皮肉厚, 腹裏白, 氣味濃烈. 凡使須去目及閉口者, 勿用, 合口者殺人. 微火熬之, 令汗出, 乃有勢力, 舂之取紅末用. 《本草》
SS	酒拌濕蒸, 入瓮陰乾, 勿見風. 《入門》
DH	椒目 쳔쵸
SS	性寒, 味苦, 無毒一云小毒. 治十二種水氣, 能行水, 利小便. 治水蠱. 《本草》
SS	此藥只行滲道, 不行穀道, 所以下水最速.
SS	微炒用之. 《入門》
DH	椒葉
SS	性熱. 治奔豚伏梁氣, 及內外腎釣痛, 幷霍亂轉筋. 蒸熨之. 《本草》
DH	秦椒 분디여름 又云되
SS	性溫, 味辛一云苦, 有毒. 主大風㿏痺. 堅齒髮, 明目, 療腹中冷痛, 止痢.
SS	秦地所出者, 故言秦椒. 樹葉及莖子, 都似蜀椒, 但味短實細色黃黑. 八九月採. 《本草》
SS	出四川, 謂之蜀椒ㆍ川椒, 出關陝, 謂之秦椒. 《入門》
CH	紫葳 금등화
SS	性微寒, 味酸一云甘, 無毒. 主婦人産乳餘疾, 崩中, 癥瘕, 血閉, 産後奔血不定, 及崩中, 帶下. 能養血安胎, 治酒㾴, 熱毒, 風刺, 利大小便.
SS	一名凌霄花, 在處有之. 初作藤蔓生依大木, 歲久延引至巓而有花, 其花黃赤色. 夏中乃盛, 採花乾用. 《本草》
SS	凌霄花, 治血中痛之要藥也. 且補陰甚捷. 《丹心》
DH	莖葉
SS	主痿蹶, 益氣, 健脚力. 《本草》
DH	根
SS	治熱風身痒, 風疹, 及瘀血帶下. 《本草》
CH	唐胡桐淚
SS	性大寒, 味鹹苦, 無毒. 主大毒熱, 心腹煩滿. 止風熱牙疼, 療牛馬急黃.
SS	形似黃礬而堅實, 有挾爛木者, 是西域胡桐樹脂也. 味苦鹹, 若入水便消.
SS	治口齒爲最要之藥. 又爲金銀銲藥, 能軟一切物. 《本草》
SS	投少許於醋中便沸者, 是眞也. 《本草》
SS	瘰癧結核, 非此不能除. 《湯液》
CH	松烟墨 숑연으로먹
SS	性溫, 味辛, 無毒. 主産後血暈, 崩中卒下血. 療金瘡, 止血生肌.
SS	墨, 松之烟也. 入藥須松烟墨方可. 久遠者佳. 《本草》
SS	湯藥磨刺服, 丸散則火煆細硏用. 他墨光潤五香者, 勿用. 《入門》
CH	唐猪苓
SS	性平, 味甘苦, 無毒. 主腫脹腹滿. 利水道, 治淋, 療痎瘧.
SS	一名朱苓, 是楓樹苓. 其皮至黑, 作塊似猪屎, 故以名之. 肉白而實者佳. 二月八月採, 陰乾. 《本草》
SS	入足太陽ㆍ少陰經. 除濕, 比諸淡滲藥, 太燥亡津液, 無濕病勿服. 久服傷腎. 《湯液》
SS	銅刀削去黑皮, 微焙乾用. 《入門》
CH	白棘
SS	性寒, 味辛, 無毒. 療丈夫虛損, 陰痿, 精自出, 補腎氣, 益精髓. 又主心腹痛, 癰腫潰膿, 止痛, 決刺結.
SS	一名棘鍼, 一名棘刺. 棘, 小棗也. 叢生, 花葉莖實都似棗, 而有赤白二種, 白者莖白如粉.
SS	有鉤直二種, 直者宜入補藥, 鉤者宜入癰腫藥.
SS	棘鍼, 採無時. 《本草》
CH	唐烏藥
SS	性溫, 味辛, 無毒. 治一切氣, 除一切冷. 主中惡心腹痛, 疰忤鬼氣. 療膀胱腎間冷氣攻衝背膂, 治霍亂及反胃吐食, 瀉痢, 癰癤疥癩. 止小便滑數, 婦人血氣痛, 小兒腹中諸蟲.
SS	生天台者爲勝, 白而虛軟, 以作車轂, 形如連珠狀者, 爲佳. 《本草》
SS	入足陽明ㆍ少陰經. 生嶺南者, 色褐而堅硬, 土産亦好. 去皮心略炒用, 或磨刺入湯服. 《入門》
CH	唐沒藥
SS	性平一云溫, 味苦一云辛, 無毒. 破癥結宿血, 止痛. 主打撲傷, 折筋骨瘀痛, 金瘡杖瘡, 諸惡瘡, 痔漏. 消腫毒, 卒下血, 去目中瞖, 暈痛, 膚赤.
SS	似安息香, 其塊大小不定黑色. 硏細入藥, 或熱酒和服. 《本草》
SS	波斯國松脂也. 破血消腫止痛, 爲瘡家奇藥也. 《入門》
CH	安息香 븕나모진
SS	性平, 味辛苦, 無毒. 主心腹惡氣鬼疰. 治邪氣, 魍魎, 鬼胎, 辟蠱毒, 瘟疫, 療腎氣, 霍亂, 治婦人血噤, 産後血暈.
SS	生南海. 刻其樹皮, 其膠如飴, 六七月堅凝, 乃取之. 似松脂, 黃黑色爲塊, 新者亦柔軟. 燒之通神, 辟衆惡. 《本草》
SS	我國出濟州, 如膏油者, 名水安息香, 作塊者, 名乾安息香. 忠淸道亦有之. 《俗方》
CH	松蘿 소나모우희숑낙
SS	性平一云微熱, 味苦甘一云苦辛, 無毒. 主寒熱溫瘧, 能吐胸中客熱痰涎. 利水道, 去頭瘡, 消項上癭瘤, 除嗔怒邪氣, 令人得睡.
SS	一名女蘿, 松樹上寄生也. 五月採, 陰乾, 在松上者爲眞. 《本草》
CH	衛矛 회
SS	性寒, 味苦, 無毒一云小毒. 主蠱疰, 中惡腹痛. 除邪殺鬼, 及百邪鬼魅, 殺腹藏蟲, 通月經, 破癥結, 止血崩帶下, 産後瘀痛, 消風毒腫, 能落胎.
SS	一名鬼箭, 處處有之. 其幹有三羽, 狀如箭翎. 八月十一月十二月採, 削取皮羽用之. 《本草》
SS	又名鬼箭羽, 人家多燔之以祛祟. 《入門》
CH	海桐皮
SS	性平一云溫, 味苦, 無毒. 主腰脚不遂, 麻痺疼痛, 赤白瀉痢. 治中惡霍亂, 療疳䘌疥癬, 牙齒痛, 及目赤, 除風氣.
SS	似梓白皮, 不拘時月採. 《本草》
SS	我國惟濟州有之. 《俗方》
CH	合歡皮 자괴나모겁질
SS	性平, 味甘, 無毒. 主安五藏, 利心志, 令人歡樂無憂.
SS	木似梧桐, 枝甚柔弱, 葉似皂莢槐等, 極細而繁密, 互相交結. 其葉至暮而合, 故一名合昏. 五月花發黃白色, 瓣上若絲茸然. 至秋而實作莢, 子極薄細. 不拘時月, 採皮及葉用. 又名夜合皮. 《本草》
SS	主肺癰吐膿. 又殺蟲, 續筋骨, 消癰腫. 《入門》
SS	養生論曰, 合歡蠲忿, 卽此也. 樹之階庭, 使人不忿. 《入門》
SS	榮花樹皮, 卽夜合花根也. 《回春》
CH	五倍子 븕나모여름
SS	性平, 味苦酸, 無毒. 主齒宣疳䘌, 肺藏風毒, 作皮膚瘡癬, 瘙痒膿水, 五痔下血不止, 小兒面鼻疳瘡, 大人口瘡.
SS	處處有之, 生膚木葉上. 七月結實無花. 其實生靑熟黃. 大者如拳, 內多蟲. 九月採子, 暴乾, 一名百蟲倉, 一名蚊蛤. 《本草》
SS	剝去內蟲, 湯洗生用, 入丸藥略炒. 《入門》
CH	唐天竺黃
SS	性寒一云平, 味甘, 無毒. 治中風痰壅, 卒失音不語, 去諸風熱. 主小兒驚風, 天弔, 客忤, 癎疾, 療金瘡.
SS	生南海邊, 竹內塵沙結成如黃土, 着竹作片. 凉心去熱. 小兒病最宜, 一名竹膏. 《本草》
SS	生天竺國, 竹內如黃土. 《入門》
CH	唐密蒙花
SS	性平一云微寒, 味甘, 無毒. 主靑盲, 膚瞖, 赤脈, 多淚, 小兒瘡疹, 及疳氣攻眼.
SS	花細碎, 數十房成一朶, 冬生春開. 二三月採花, 暴乾. 《本草》
SS	酒浸一宿, 候乾拌蜜蒸, 曬用. 《入門》
CH	唐巴豆
SS	性熱一云生溫熟寒, 味辛, 有大毒. 蕩鍊五藏六府, 開通閉塞, 利水穀道, 破癥瘕, 積聚, 痰癖, 留飮. 治十種水病, 除鬼疰蠱毒, 去惡瘡息肉, 墮胎, 殺蟲魚及斑猫毒, 又殺腹藏蟲.
SS	出巴蜀, 形似大豆, 最能瀉人. 新者佳, 得火良.
SS	其中一名江子, 顆小似棗核, 兩頭尖者勿用, 能殺人. 《本草》
SS	斬關奪門之將, 不可輕用. 若急治, 爲水穀道路之劑, 去皮心膜油, 生用. 若緩治, 爲消堅磨積之劑, 換水煮五次, 或炒烟盡, 色紫黑, 硏用. 可以通腸, 可以止泄. 《湯液》
SS	凡用, 去皮及心膜. 《本草》
CH	皂莢 주엽나모여름
SS	性溫, 味辛鹹, 有小毒. 通關節, 除頭風, 利九竅, 消痰涎, 止咳嗽, 療脹滿, 破堅癥, 能墮胎. 治中風口噤, 殺勞蟲.
SS	在處有之, 樹高枝間生大刺. 九月十月採莢, 陰乾.
SS	有長皂莢ㆍ猪牙皂莢二種. 今醫家作疏風氣丸散, 多用長皂莢. 治齒及取積藥, 多用猪牙皂莢. 大抵性味不相遠.
SS	不蛀而肥者佳, 可爲沐湯, 去垢甚妙. 《本草》
SS	引入厥陰經藥也. 去皮及子, 酥灸或蜜灸用. 《入門》
SS	鐵碪以鍜金銀, 雖千百年不壞, 以槌皂莢則卽碎. 一名皂角. 《丹心》
DH	皂莢子
SS	疏導五藏風熱壅滯. 又入治肺藥, 療大腸風秘. 炮核, 取中心嚼餌, 治膈痰呑酸. 《本草》
DH	皂角刺
SS	一名天丁. 凡癰疽未破者, 能開竅, 已破者, 能引藥達瘡處, 乃諸惡瘡及癘風要藥也. 《入門》
DH	鬼皂莢
SS	生澤畔, 如皂莢, 高一二尺, 可作浴湯, 去風瘡疥癬, 衣垢, 又沐頭長髮. 《本草》
CH	唐訶子
SS	性溫, 味苦一云酸澁, 無毒. 消痰下氣. 治肺氣喘急, 霍亂, 奔豚, 腎氣, 止瀉痢, 腸風瀉血, 崩中帶下, 破結氣心腹脹滿, 消食開胃, 療膈氣, 安胎.
SS	子似梔子, 皮肉相着. 七八月實熟時採. 六稜黑色肉厚者, 良. 一名訶梨勒.
SS	其子未熟時, 風飄墮者, 謂之隨風子, 暴乾收之. 彼人尤珍貴, 益小者益佳. 《本草》
SS	此物能澁腸, 而又泄氣, 盖其味苦澁故爾. 《湯液》
SS	訶子以水濕麪包裹, 煨熟, 或酒浸蒸, 幷去核取肉, 焙乾用. 《入門》
CH	柳花 버들가야지
SS	性寒, 味苦, 無毒. 主風水, 黃疸, 面熱黑, 痂疥, 惡瘡, 金瘡. 止血, 治濕痺.
SS	柳花, 卽初發時黃蘂也. 及其花乾, 絮方出, 謂之柳絮, 收之貼灸瘡及爲裀褥. 子乃飛絮, 絮之下連小黑子. 因風而起, 其子極細, 入池塘化爲浮萍. 《本草》
SS	楊與柳不相似. 楊葉圓闊而赤, 枝條短硬. 柳葉狹長靑綠, 枝條長軟. 《本草》
DH	枝
SS	主齒痛, 風熱腫痒. 可作浴湯, 膏藥. 牙齒病爲最要之藥. 《本草》
DH	木中蟲屑
SS	主風瘙痒癮疹. 《本草》
DH	葉
SS	主丁瘡湯火瘡, 毒入腹熱悶. 治傳尸骨蒸勞, 下水氣.
SS	煎膏, 續筋骨, 長肉, 止牙痛. 《本草》
DH	赤檉
SS	一名雨師. 今河邊小楊, 莖赤葉細. 所謂赤柳, 主疥癬及一切惡瘡. 《本草》
CH	唐練實
SS	性寒, 味苦, 無毒. 主溫病傷寒, 大熱煩狂. 利水道, 殺三蟲, 疥瘍.
SS	一名金鈴子, 一名川練子, 一名苦練子. 木高丈餘, 葉密如槐而長. 三四月開花, 紅紫色, 芬香滿庭. 實如彈丸, 生靑熟黃. 十二月採實. 《本草》
SS	入心經, 主上下部腹痛及諸疝. 《湯液》
SS	酒浸濕, 蒸軟, 剝取肉, 去皮核, 曬乾用. 《入門》
DH	根
SS	性微寒, 味苦, 微毒. 殺諸蟲, 利大腸.
SS	有雌雄. 雄者根赤無子, 有大毒, 服之令人吐不止. 雌者根白有子, 微毒. 藥用當取雌者. 《本草》
SS	皮一兩, 入糯米五十粒, 煎煮殺毒. 《入門》
SS	我國惟濟州有之, 他處無. 《俗方》
CH	樗根白皮 가듁나모불휫겁질
SS	性涼, 味苦, 有小毒. 主赤白久痢, 腸滑, 及痔疾, 腸風瀉血不住. 殺口鼻中疳蟲, 去疥䘌. 主鬼疰, 傳尸, 蠱毒下血, 能縮小便.
SS	樗與椿, 大抵相類, 但樗木臭而疏, 椿木實而葉香. 幷採無時.
SS	又云, 椿樗皆臭, 但一種有花結子, 一種無花不結子. 世以無花不實, 木身大, 幹端直者, 爲椿, 椿用根葉. 其有花而莢, 木身小, 幹多迂矮者, 爲樗, 樗用根葉莢.
SS	樗一名虎目樹, 以葉脫處有痕如目也. 《本草》
SS	性涼而燥, 須炒用, 或塗蜜灸用. 《丹心》
SS	服此, 忌油膩, 熱麪, 毒物. 《本草》
DH	椿木葉
SS	味苦, 有毒. 主洗瘡疥風疽.
SS	根皮, 一名苦木瘡, 性溫. 主疳䘌. 又止瀉, 澁精氣. 《本草》
CH	郁李仁 묏이스랏 又名산
SS	性平, 味苦辛, 無毒. 主通身浮腫, 利小便. 治腸中結氣, 關格不通, 通泄膀胱, 五藏急痛, 宣腰脚冷膿, 消宿食下氣.
SS	處處有之. 枝條花葉皆若李, 惟子小若櫻桃. 赤色而味甘酸微澁, 核隨子熟. 六月採實幷根用, 一名車下李. 《本草》
SS	去殼, 湯浸, 去皮尖雙仁, 蜜水浸一宿, 硏用. 《入門》
SS	一名千金藤, 破血潤燥. 《正傳》
DH	根
SS	主齒痛齒根腫齲. 堅齒, 去白蟲. 煎湯含漱. 《本草》
CH	唐沒食子
SS	性溫一云平, 味苦, 無毒. 主赤白痢, 腸滑. 治陰瘡, 陰汗, 小兒疳痢, 能黑鬚髮.
SS	一名無食子. 圓如彈丸, 色微黑, 皮無孔者, 入藥. 《本草》
SS	凡使勿犯銅鐵, 炒硏細用. 《入門》
CH	唐雷丸
SS	性寒, 味苦鹹, 有小毒. 殺三蟲及寸白蟲, 去蠱毒, 竹之苓也.
SS	色白者善. 醋浸炮, 去黑皮, 焙用. 《入門》
CH	橡實 굴근도토리
SS	性溫, 味苦澁, 無毒. 主下痢. 厚腸胃, 肥健人, 澁腸止瀉, 充飢禦歉.
SS	橡實, 櫟木子也. 處處有之. 其實爲皂斗. 槲櫟皆有斗, 而以櫟爲勝. 不拘時採, 皮幷實用, 入藥幷炒.
SS	柞也, 櫟也, 杼也, 栩也, 皆橡櫟之通名也. 《本草》
DH	橡殼
SS	卽斗也. 止腸風, 崩中帶下, 冷熱瀉痢. 堪染皂, 幷染鬚髮令黑. 《本草》
DH	櫟樹皮 덥갈나못겁질
SS	性平, 味苦, 無毒. 主水痢. 消瘰癧, 除惡瘡, 及瘡中風露, 腫痛者. 《本草》
DH	槲若 소리나모닙
SS	性平, 味甘苦, 無毒. 療血痢. 主痔, 止渴. 取葉灸用, 若卽葉也.
SS	樹皮味苦澁, 除蠱及瘻, 治惡瘡.
SS	與櫟相類, 亦有斗, 但小不中用. 不拘時採用. 《本草》
CH	白楊樹皮 사나못겁질
SS	性冷, 味苦一云酸, 無毒. 主毒風, 脚氣腫. 去風痺, 消撲損瘀血作痛, 療折傷血瀝痛. 煎膏, 可續筋骨.
SS	處處有之. 木身微白, 故曰白楊. 葉面靑背白, 體圓蔕弱, 微風大搖. 古人多種於墟墓間. 《本草》
CH	唐蘇方木 다목
SS	性平一云寒, 味甘鹹, 無毒. 治婦人血氣心腹痛, 及産後血脹悶欲死, 女子血噤失音. 消癰腫, 撲損瘀血, 排膿止痛, 能破血.
SS	一名蘇木, 今人用染色者. 《本草》
SS	酒煮, 去皮節用. 《入門》
CH	桐葉 머귀나모닙
SS	性寒, 味苦, 無毒. 主惡蝕瘡着陰.
SS	桐有四種. 靑桐無子. 梧桐, 皮白葉靑有子. 白桐, 有花與子, 堪作琴瑟者. 崗桐, 似白桐, 惟無子. 藥中所用是白桐也. 《本草》
SS	白桐, 二月開淡紅花, 結子可作油. 《入門》
SS	桐子, 似蔓荊子而稍大, 靑綠色. 《俗方》
DH	桐皮
SS	主五痔. 殺三蟲, 治五淋. 沐頭去風生髮. 《本草》
DH	桐油
SS	性冷, 微毒. 付惡瘡疥, 鼠咬瘡. 取桐子笮取油也. 《本草》
CH	唐胡椒
SS	性大溫, 味辛, 無毒. 下氣溫中去痰, 除藏府中風冷, 止霍亂心腹冷痛, 及主冷痢. 殺一切魚ㆍ肉ㆍ鱉ㆍ菌蕈毒.
SS	出南方, 形如鼠李子, 調食用之. 向陽者爲胡椒, 向陰者爲蓽澄茄. 硏末入藥, 一名浮椒. 《本草》
DH	蓽澄茄
SS	性溫, 味辛, 無毒. 主下氣, 消食. 治霍亂泄瀉, 肚腹痛, 幷腎氣, 膀胱冷. 能染髮及香身.
SS	生南海, 嫩胡椒也. 似梧桐子及蔓荊子, 而微大. 靑時就樹採摘, 有柄麤而蔕圓, 是也. 《本草》
SS	去柄, 酒浸蒸半日, 杵細用. 《入門》
CH	無患子皮 모관쥬나못겁질
SS	性平, 有小毒. 主澣垢, 去面䵟, 喉痺.
SS	子中仁, 燒令香, 辟惡氣. 其子如漆珠, 僧家貫之爲念珠, 紫紅色. 小者佳. 昔有神巫, 以此木爲棒, 擊鬼殺之, 故名曰無患. 《本草》
SS	我國惟濟州有之. 《俗方》
CH	唐益智子
SS	性溫, 味辛, 無毒. 主遺精. 縮小便, 攝涎唾, 益氣安神, 調諸氣.
SS	形大如棗, 皮白中仁黑, 核細者, 佳. 《本草》
SS	服之益人智慧, 故名. 主君相二火, 入手足太陰ㆍ足少陰經, 本脾經藥也. 治脾胃寒邪. 以鹽煎, 煖胃固精. 《入門》
CH	牛李子
SS	性微寒, 味苦, 有小毒. 主寒熱瘰癧. 能下血, 除疝瘕冷氣, 治水腫脹滿.
SS	一名鼠李子, 生野道邊, 木高七八丈, 枝葉如李而不澤. 至秋結實, 狀若五味子, 生於條上四邊. 生則靑, 熟則紫黑色. 成穗, 至秋葉落, 子尙在枝. 實熟時採, 日乾用之, 酒蒸. 《本草》
SS	小兒瘡疹, 能起發, 最妙. 《錢氏》
DH	根汁
SS	空心服, 治脊骨疳, 口含, 治齒䘌. 《本草》
DH	樹皮
SS	主諸瘡, 除身皮熱毒. 《本草》
CH	丁公藤 마가목
SS	性溫, 味辛, 無毒. 主風血. 補衰老, 起陽, 强腰脚, 除痺, 變白, 排風邪.
SS	一名南藤, 莖如馬鞭, 有節, 紫褐色, 葉如杏葉而尖. 採無時, 漬酒服. 《本草》
SS	解叔謙母病, 禱神, 遇異人, 得服此藥, 卽此也. 《南史》
CH	樺木皮 봇
SS	性平, 味苦, 無毒. 主黃疸及乳癰, 肺風瘡, 小兒瘡疹.
SS	今之裝弓樺皮也. 木似山桃, 皮有花紋, 北來者佳. 《本草》
CH	唐木鼈子
SS	性溫, 味甘, 無毒. 消結腫, 惡瘡, 肛門痔腫, 婦人乳癰.
SS	木實也. 形似鼈, 故以爲名. 去殼剉, 麩炒用. 《本草》
CH	唐釣藤
SS	性寒一云平, 味苦一云甘, 無毒. 主小兒十二驚癎, 及客忤, 胎風. 專治驚熱.
SS	葉細莖長, 節間有刺, 若釣鉤者, 是也. 《本草》
CH	唐棕櫚皮
SS	性平, 無毒. 止鼻洪吐血, 腸風, 赤白痢, 及婦人崩中帶下.
SS	木皮也. 形如馬鬃, 赤黑色. 燒存性用. 《本草》
CH	木槿 무궁화
SS	性平, 無毒. 止腸風瀉血, 及痢後渴.
SS	處處有之. 作飮服, 令人得睡. 採無時. 《本草》
DH	花
SS	性涼, 無毒. 治赤白痢, 及腸風瀉血, 宜炒用.
SS	作湯代茶喫, 治風. 《本草》
CH	唐芫花
SS	性溫, 味辛苦, 有毒一云大毒. 治心腹脹滿, 去水腫, 寒痰喜唾, 療咳嗽, 瘴瘧, 蠱毒. 治癰腫, 惡瘡, 風濕, 殺蟲魚肉毒.
SS	正二月花發紫碧色, 葉未生時收花, 日乾.
SS	凡使醋炒用, 不可近眼. 《本草》
CH	楸木皮 래나못겁질
SS	性小寒, 味苦, 無毒. 殺三蟲及皮膚蟲, 煎膏付惡瘡, 疽瘻, 癰腫, 下部疳䘌. 除膿血, 生肌膚, 長筋骨. 《本草》
SS	處處有之, 多生山中. 採無時, 木性堅硬, 可爲器用. 《俗方》
CH	唐石南葉
SS	主筋骨皮膚風. 養腎强陰, 療脚弱.
SS	此藥生終南山石上, 如枇杷葉, 無毛, 猪脂炒用. 《入門》
CH	唐大風子
SS	性熱, 味甘. 主癘風, 疥癩, 瘡癬, 殺蟲. 多服燥痰傷血.
SS	入丸藥去殼, 紙槌去油. 外塗帶油. 《入門》
CH	唐血竭
SS	主一切惡瘡疥癬. 療金瘡, 止血定痛生肌. 但性急, 不可多用, 反能引膿.
SS	一名麒麟竭, 乃麒麟樹之津液結成, 色紅. 凡使味微鹹甘, 作梔子氣, 嚼之不爛如蠟者, 佳. 味鹹甚, 作腥氣者, 非也. 另硏, 入藥用. 《入門》
DH	紫礦
SS	治濕痒瘡疥癬.
SS	亦木脂液結成, 形若爛石. 與血竭同條, 而功效全別. 《入門》
CH	白蠟 무프레나못진
SS	生肌止血定痛, 接骨續筋, 補虛, 止咳止瀉, 潤肺藏, 厚腸胃, 殺勞蟲.
SS	一名蟲蠟, 冬靑樹上細蟲, 食樹液而成者. 屬金, 專稟收斂堅凝之氣, 外科之要藥也. 得合歡皮良, 入長肉膏神效. 《入門》
SS	在處有之, 濟州尤多産. 作燭明淨甚佳, 勝蜜蠟. 《俗方》


BB	玉部
XX	凡四種.
CH	唐玉屑
SS	味甘平, 無毒, 除胃中熱, 喘息煩滿, 止渴. 屑如麻豆服之.
SS	玉可以烏米酒及地楡酒化之爲水. 亦可以葱漿水消之, 可餌. 屑如麻豆服, 則滓穢當完出也.
SS	玉屑一升, 地楡草一升, 稻米一升, 取白露三升, 同置銅器中, 煮米熟, 絞取汁, 玉屑化爲水. 名曰玉液, 所謂神仙玉漿也. 《本草》
CH	唐玻瓈
SS	性寒一云冷, 味辛, 無毒. 安心, 止驚悸, 明目, 磨瞖障.
SS	此西國之寶也. 佛經云, 七寶, 謂金ㆍ銀ㆍ瑠璃ㆍ車渠ㆍ馬腦ㆍ玻瓈ㆍ眞珠是也. 《本草》
SS	入藥細硏, 水飛用. 《入門》
CH	唐珊瑚
SS	性平, 味甘, 無毒. 鎭心止驚, 明目, 去目瞖, 止鼻衄. 製法同上.
SS	生大海水底. 有枝幹如樹狀, 色紅潤, 漁人網得之. 《本草》
CH	眞珠
SS	性寒, 無毒. 鎭安心神, 明目, 駐顔色, 療耳聾. 治手足皮膚逆臚.
SS	生於大海蚌蛤之中, 石決明亦有之. 入藥, 須用新完, 未經鑽綴者, 爲佳.
SS	入藥, 須久硏如粉, 方堪服餌. 《本草》


BB	石部
XX	凡五十五種.
CH	唐朱砂
SS	性微寒一云涼, 味甘, 無毒一云微毒. 主百病, 養精神, 安魂魄, 益精神, 明目, 悅澤人面, 通血脈, 鎭心安神, 殺精魅邪惡鬼, 中惡心腹痛, 除疥瘻諸瘡, 去息肉, 潤心肺. 久服通神明, 不老輕身, 神仙.
SS	一名丹砂, 生符陵山谷. 又生辰州, 故亦名辰砂. 採無時. 以光明瑩澈, 碎之嶄巖作墻壁, 又似雲母片可析者, 佳. 凡砂之絶好者, 爲光明砂.
SS	但宜生使, 煉服少有不作疾. 一人服伏火丹砂數粒, 發大熱, 數夕而斃. 生朱砂, 初生小兒, 便可服之. 因火力所變, 便至殺人, 可不謹歟. 《本草》
SS	細硏水飛, 灰椀內鋪厚紙, 滲乾用. 《入門》
SS	積混元氣一千年, 初胎名玄水, 二千年名玄珠. 三千年方成水銀, 帶靑色屬木. 四千年方成朱砂, 色赤屬火. 至六千年七千年, 方成顆塊. 《五行相類》
CH	雲母 돌비늘
SS	性平, 味甘, 無毒. 主五勞七傷, 虛損少氣. 安五藏, 益子精, 明目, 補中, 止痢.
SS	在處有之. 以色白明透, 輕薄如蟬翼者, 爲上. 《本草》
SS	火煆紅, 醋淬七次, 硏水飛, 曬乾, 更硏如粉, 入藥. 《入門》
CH	石鍾乳
SS	性溫, 味甘, 無毒. 補五勞七傷, 安五藏, 利九竅, 補虛損, 明目, 益精, 强陰. 治下焦傷竭, 脚弱疼冷.
SS	生深山石穴中, 形如冬月簷氷, 通明輕薄如鵝翎管色白者, 爲佳.
SS	須細硏水飛, 更硏三晝夜, 如衣魚粉, 便堪入藥. 《本草》
SS	凡石藥, 冷熱皆有毒, 正宜斟酌. 內經曰, 石藥之氣悍, 不可久服, 明矣.
SS	凡言石藥, 卽石鍾乳也. 古人多餌之. 《入門》
CH	礬石 번
SS	性寒一云涼, 味酸澁, 無毒. 消痰止痢, 療陰蝕惡瘡, 去鼻中息肉. 治急喉閉, 堅骨齒, 主瘰癧, 鼠瘻, 疥癬.
SS	卽今白礬也. 白色光明者佳. 細硏, 入瓦罐中火煆半日, 色白如粉者, 名枯礬. 通治諸瘡, 去惡生肌之妙劑也. 惟化痰生用. 又有綠礬黑礬紅礬.
SS	白礬水化, 書紙上, 纔乾, 水不能濡, 故知其性却濕治涎. 《本草》
DH	綠礬
SS	性涼, 無毒. 治喉痺, 蚛牙, 口瘡, 及惡瘡疥癬, 多入咽喉, 口齒藥.
SS	一名靑礬, 乃銅之精液. 火煆醋淬三次用, 乃抑肝助脾之藥也. 又云, 醋製以平肝. 《入門》
DH	黑礬
SS	又名皂礬. 療疳䘌, 染鬚髮藥用之. 《入門》
DH	紅礬
SS	卽靑礬火煆者, 亦名礬紅. 治黃疸. 《入門》
CH	唐空靑
SS	性寒, 味甘酸, 無毒. 主靑盲, 耳聾. 益肝氣, 療目熱赤痛, 去膚瞖, 止淚出. 治內障眼, 去瞖障爲最要之物, 使瞳人破者, 再得見物.
SS	空靑色靑, 大者如雞子或如楊梅, 故別名楊梅靑. 其殼厚如荔枝殼. 內有漿酸甛, 能點多年靑盲內障, 其殼又可磨瞖.
SS	其腹中空, 破之有漿者, 絶難得. 《本草》
DH	曾靑
SS	性小寒, 味酸, 無毒. 養肝膽, 治寒熱, 治目痛, 止淚出. 與空靑同山, 療體相似, 其形小, 連珠相綴, 腹不空爲曾靑. 《本草》
CH	唐石膽
SS	性寒, 味酸辛, 有毒. 主金瘡, 陰蝕瘡. 下石淋, 散癥積, 療蚛牙, 息肉, 鼠瘻, 惡瘡, 破熱毒.
SS	一名膽礬, 以深碧色, 通明淸亮者, 爲上. 吐風痰最快. 《本草》
CH	唐雄黃
SS	性平寒, 味甘苦, 有毒. 主中惡腹痛鬼疰. 殺精物惡邪氣, 療鼠瘻, 惡瘡, 疽痔, 死肌, 疥癬, 䘌瘡, 去鼻中息肉, 及絶筋, 破骨, 殺百蟲毒, 勝五兵, 解藜蘆毒, 尤制蛇虺毒.
SS	又云, 佩雄黃, 鬼神不敢近, 入山林, 虎狼伏, 涉大川, 毒物不敢傷.
SS	純而無雜, 不挾石, 赤如雞冠, 光明燁燁者, 乃可用. 又云, 可以㶸蟲死者爲眞.
SS	精明者爲雄黃, 外黑者爲熏黃, 瘡疥用之. 《本草》
SS	産山之陽者爲雄, 産山之陰者爲雌, 赤如雞冠明澈者, 佳. 細硏水飛, 入藥. 《入門》
DH	雌黃
SS	主惡瘡疥癩. 火煆候冷, 細硏用. 《入門》
CH	滑石 곱돌
SS	性寒, 味甘, 無毒. 主泄澼, 女子乳難, 癃閉. 利小便, 蕩胃中積聚, 通九竅, 六府津液, 去留結, 止渴, 除煩熱心燥. 偏主五淋, 及難産. 治乳癰, 利津液.
SS	凡滑石, 似氷, 白靑色, 畵石上有白膩文者, 爲眞. 《本草》
SS	入足太陽經, 治前陰不利, 滑以利竅. 《湯液》
SS	入足陽明經, 白色者佳. 硏細水飛用. 凡用, 必以甘草和之. 《入門》
SS	我國出忠州者, 可用. 《俗方》
CH	禹餘粮
SS	性寒平, 味甘, 無毒. 主赤白痢, 血閉, 癥瘕, 小腹痛. 治崩中及痔瘻等疾.
SS	一名太一餘粮, 形如鵝鴨卵, 外有殼重疊, 內有黃細末如蒲黃, 輕敲便碎, 兼重重如葉子雌黃. 火煆, 醋淬七次, 細末水飛用之. 《本草》
CH	紫石英 슈졍
SS	性溫, 味甘辛, 無毒. 補心氣不足, 定驚悸, 安魂魄, 養肺氣, 鎭下焦, 止消渴, 女子絶孕無子, 散癰腫, 令人悅澤.
SS	其色淡紫瑩澈, 隨其大小皆五稜, 兩頭如箭鏃. 所在有之. 煮水飮之. 煖而無毒, 比白石英, 其力倍矣. 《本草》
SS	入手少陰ㆍ足厥陰經. 火煆醋淬七次, 硏細水飛用. 石英有五色, 惟白紫二種, 入藥. 《入門》
CH	唐赤石脂
SS	性大溫, 味甘酸辛, 無毒. 主腹痛下痢赤白. 止小便利, 補五藏虛乏, 養心氣, 明目, 益精, 療癰疽, 瘡痔, 女子崩中, 漏下, 産難, 胞衣不出.
SS	以色理鮮膩, 以舌舐之粘着者, 爲佳. 《本草》
SS	有赤白二種, 赤入丙小腸, 白入庚大腸. 經云, 澁可去脫. 赤脂爲收斂之劑. 《丹心》
SS	火煆通赤, 放冷細硏, 水飛三次, 曬乾用. 《入門》
CH	石硫黃 셕류황
SS	性大熱, 味酸, 有毒. 主心腹積聚, 邪氣冷癖, 腰腎久冷, 冷風頑痺, 脚冷疼弱無力. 堅筋骨, 壯陽道, 除頭禿惡瘡, 下部䘌瘡, 殺疥癬蟲.
SS	以色如鵝子初出殼者, 爲眞, 謂之崑崙黃. 其赤色者, 名石亭脂. 《本草》
SS	色黃瑩淨者佳. 凡使, 熔化入麻油中, 或入童便中浸七日, 細硏水飛用. 以雀腦髓拌之則不臭. 《入門》
CH	石膏
SS	性寒, 味辛甘, 無毒. 主時氣頭痛身熱, 三焦大熱, 皮膚熱, 口乾舌焦咽熱. 止消渴, 解肌發汗, 能瀉胃火.
SS	石膏生於石傍, 如碁子白徹, 最佳. 自然明瑩如玉, 細理白澤者良. 黃者令人淋. 《本草》
SS	入手太陰經ㆍ少陽經ㆍ足陽明經. 治足陽明經中熱, 發熱, 惡熱, 燥熱, 日晡潮熱, 自汗. 《湯液》
SS	搗硏成粉, 以生甘草水飛過, 曬乾用. 或火煆硏, 水飛用. 《入門》
DH	方解石 돌
SS	性大寒, 味苦辛, 無毒. 主胃中留熱, 黃疸. 此石性冷, 療熱不減石膏.
SS	與石膏大體相似, 方解石不生石傍, 端然獨處. 大如升, 小者如拳, 破之皆方解. 療風去熱雖同, 而解肌發汗不如石膏.
SS	細硏水飛用. 或火煆硏. 《本草》
CH	磁石 지남셕
SS	性寒, 味辛鹹, 無毒. 養腎藏, 强骨氣, 益精, 除煩. 療耳聾, 通關節, 消癰腫, 鼠瘻, 頸核, 喉痛. 鍊水飮之, 令人有子.
SS	色黑堅重, 能懸吸鍼虛連三四, 爲佳. 吸鐵虛連十數鍼, 乃至一二斤刀器, 回轉不落者, 爲眞. 《本草》
SS	火煆紅, 醋淬九次, 細硏水飛用. 或煉汁飮之. 《入門》
SS	磁石之力全者, 可引數斤之鐵於器物之外, 此物類相感也. 《正理》
DH	磁石毛
SS	磁石中有孔, 孔中黃赤色, 其上有細毛. 性溫, 味鹹, 無毒. 毛色輕紫, 石上皸澁, 可吸連鍼鐵, 俗謂熁鐵石. 養腎益氣, 補塡精髓, 腎虛耳聾, 目昏, 功用更勝.
SS	磁石毛, 鐵之母也. 取鐵如母之招子焉. 燒赤醋淬, 硏細水飛用. 《本草》
CH	唐陽起石
SS	性溫, 味鹹, 無毒. 破子藏中血, 癥瘕, 結塊, 腹痛, 無子, 陰痿不起. 療男子莖頭寒, 陰下濕痒, 去臭汗, 消水腫, 令人有子. 《本草》
SS	能助人陽氣, 形如狼牙, 色白明瑩者, 佳. 火煆醋淬七次, 細硏水飛用. 此雲母根也. 《入門》
CH	唐寒水石
SS	性寒, 味辛甘, 無毒. 主五藏伏熱, 胃中熱, 身熱煩滿, 皮中如火燒. 止渴, 消水腫.
SS	一名凝水石, 一名鵲石, 色如雲母可析者, 良. 鹽之精也. 《本草》
SS	火煆, 細硏水飛用. 《入門》
CH	唐密陀僧
SS	性平, 味鹹辛, 有小毒. 主久痢, 五痔, 金瘡, 面上瘢䵟.
SS	出鍊銀礦灰池中, 椎破如金色者, 佳. 《本草》
SS	外付生用. 內服火煆黃色, 細硏用. 《入門》
CH	朴硝
SS	性大寒, 味苦鹹, 有小毒. 治腹脹, 大小便不通, 女子月候不通. 通泄五藏百病, 六府積聚.
SS	一名硝石朴. 掃得地霜, 一煎而成, 未經再煉, 故曰朴硝. 其味酷澁, 可以熟生牛馬皮, 故亦曰皮硝.
SS	能化七十二種石爲水, 故曰硝石. 《本草》
SS	硝石者, 硝之總名也. 不經火者, 謂之生硝ㆍ朴硝, 經火者, 謂之盆硝ㆍ芒硝. 古人用辛, 今人用鹹. 《湯液》
DH	芒硝
SS	性大寒, 味鹹, 有小毒. 主五藏積聚. 破癥瘕, 通五淋, 利大小便, 腹中痰實, 傷寒內熱, 胃閉及黃疸, 消瘰癧, 去漆瘡, 能破血墮胎, 通女子月經閉.
SS	取朴硝, 以煖水淋汁, 煉之減半, 投於盆中, 經宿而有細芒生, 乃芒硝也. 亦名盆硝. 《本草》
DH	馬牙硝
SS	性大寒, 味甘, 無毒. 除五藏積熱伏氣, 去眼赤腫障瞖澁痛.
SS	亦出於朴硝, 煎煉而凝, 破之作四五稜, 白色瑩澈, 以其形類, 故呼爲馬牙硝, 又名英硝. 《本草》
DH	玄明粉
SS	性冷, 味辛甘, 無毒. 治心熱煩躁, 膈上虛熱, 破五藏宿滯癥結. 《本草》
SS	煉法, 冬月取朴硝, 和蘿葍各一斤, 同煮, 蘿葍熟爲度, 取出以紙濾過, 露一宿, 結成靑白塊子, 每一斤入甘草生熟二兩, 爲末, 攪勻聽用. 《入門》
SS	其性和緩, 老弱人應用硝者, 宜以玄明粉代之. 《湯液》
DH	風化硝
SS	治一切痰火. 取朴硝以沸湯浸化, 用絹濾過, 盛瓦盆中, 懸井中, 經宿結成牙子, 瑩白如水晶可用. 否則再化再濾, 直至瑩白爲度, 却取硝爲末, 置竹箕內, 單紗掩之, 置通風處兩月乃化, 再硏入藥. 《入門》
DH	焰硝 염소
SS	煉朴硝取精訖, 其凝結在下如石者, 精英旣去, 但餘滓而已. 故功力亦緩, 惟能發烟火. 《本草》
SS	燒之成焰, 能發烟火, 故又曰焰硝. 三硝本一物, 主治相同.
SS	凡硝入湯藥, 先安盞內, 乃灌藥湯, 乘熱攪服. 《入門》
CH	唐鵬砂
SS	性煖一云溫平, 味苦辛, 無毒. 消痰止嗽, 破癥結, 治喉痺.
SS	一名蓬砂, 治咽喉, 最爲要切. 其狀甚光瑩, 亦有大塊者. 南蕃者色褐, 味和效速, 西戎者色白, 味焦功緩. 《本草》
CH	食鹽 소곰
SS	性溫, 味鹹, 無毒. 殺鬼蠱, 邪疰毒氣. 主中惡心痛. 止霍亂心腹卒痛, 療下部䘌瘡, 吐胸中痰癖, 宿食, 滋五味. 多食則傷肺, 喜咳. 煎湯淋洗諸瘡, 消腫毒.
SS	煎煉海水而成, 雪白者佳.
SS	西北人少食, 多壽而少病. 東南人好食, 少壽而多病. 然以浸魚肉則經久不敗, 以沾布帛則易致腐爛, 各有所宜也. 《本草》
SS	五味中, 惟鹽不可缺, 然少服不服爲好. 若病嗽及水腫者, 全禁.
SS	凡使, 炒赤或水飛用, 不可過多. 《入門》
DH	鹽精 소곰미얼의니
SS	性寒, 味鹹苦, 無毒. 除風冷. 磨塗腫毒, 漬湯洗眼, 皆效.
SS	生積鹽倉中. 靑黑色, 一名泥精, 盖太陰玄精石之類也. 《本草》
DH	唐 太陰玄精石
SS	性寒, 味鹹, 無毒. 主心腹諸疾. 下氣除熱.
SS	色靑, 形如龜背者良. 硏細水飛, 曬乾用. 《入門》
DH	唐 靑鹽
SS	性寒, 味鹹, 無毒. 止心腹痛, 助水藏, 益精氣, 除諸血疾.
SS	以靑黑色, 形塊方稜, 明瑩者, 佳. 硏水飛, 曬乾用. 《入門》
CH	唐靑礞石
SS	治食積不消, 留滯在藏府, 宿食癥塊, 小兒食積羸瘦. 得䃃砂ㆍ巴豆ㆍ大黃ㆍ三稜, 良. 《本草》
SS	色靑堅硬, 有小金星. 性好沈墜, 得焰硝能利濕熱痰積, 從大腸而出. 取礞石與焰硝等分, 入罐內, 鹽泥固濟, 火煆一日, 取出細硏如粉用. 《入門》
CH	唐花蘂石
SS	主金瘡止血. 又療産婦血暈瘀血.
SS	一名花乳石, 體堅重, 色如硫黃. 於黃石中間有淡白點, 以此得花之名. 此藥能化血爲水. 《本草》
SS	治金瘡, 破瘀血. 合硫黃同煉服之, 或只用大火煆淬, 另硏極細用之. 急則刮末付之. 《入門》
CH	唐䃃砂
SS	性熱, 味辛酸, 有毒. 破癥瘕積聚瘀血, 爛胎, 除宿冷, 去惡肉, 生好肌, 柔金銀, 可爲銲藥.
SS	一名北庭砂, 色黃白, 形如牙硝, 光淨者良. 此本攻積聚之物, 熱而有毒, 多食腐壞人腸胃, 生用則化人心爲血, 固非久餌之物. 《本草》
SS	凡用, 須細硏, 水飛過, 入磁器中, 重湯煮令自乾, 以殺其毒用之. 《入門》
CH	唐砒礵
SS	性煖, 味苦酸, 有毒. 主諸瘧, 風痰在胸膈, 可作吐藥. 又療齁䶎, 截痰瘧, 然有大毒, 不可輕服.
SS	一名信石. 能辟蚤蝨, 入藥, 須醋煮殺毒, 乃可用. 《本草》
SS	色黃赤明澈, 如乳尖長者, 佳. 盛瓦罐固濟, 火煆半日取出, 甘草水浸半日, 拭乾硏用. 《入門》
CH	代赭石 됴쥬토
SS	性寒一云平, 味苦甘, 無毒. 殺精物惡鬼, 女子漏下赤沃, 帶下百病, 止吐衄血, 腸風, 痔瘻, 月經不止, 崩中, 除血痺血瘀, 止瀉痢尿血, 遺尿, 起陰痿, 療金瘡, 長肉, 能墮胎.
SS	一名血師, 出代郡. 赤紅靑色, 如雞冠有澤, 染爪甲不渝者, 良. 塊上文如浮漚丁者, 謂之丁頭代赭, 最勝.
SS	塗牛馬, 辟疫. 《本草》
SS	入手少陰經ㆍ足厥陰經. 卽今好赤土也. 火煆醋淬七次, 硏粉水飛, 曬乾用. 《入門》
CH	唐不灰木
SS	性大寒. 主熱疿瘡. 色靑白如爛木, 燒之不燃, 盖石類也. 或云, 卽滑石根也. 要燒成灰, 斫破, 以牛乳煮了, 更以黃牛糞燒之, 便成灰. 《本草》
CH	石灰
SS	性溫, 味辛, 有毒. 主疽瘍, 疥瘙, 惡瘡, 癩疾, 瘑癬, 白瘢, 癧瘍, 瘢疵, 痔瘻, 癭贅, 疣子, 諸瘡. 療髓骨疽, 殺痔蟲, 去黑子, 蝕惡肉, 除粉刺. 治産後陰戶不合, 療金瘡, 止血, 生肌, 能墮胎.
SS	一名惡灰, 採石靑白色者, 作竈燒灰, 以水沃之, 卽熱蒸而解末矣. 《本草》
SS	火煆石而成灰, 水解者, 力劣. 風中自解者, 力大. 雷公云, 醋浸一宿, 火煆, 令腥穢氣出, 存性, 硏細用. 《入門》
CH	唐石燕
SS	性涼, 無毒. 止消渴, 主淋及難産, 手執之卽産.
SS	形如蜆蛤, 凝强似石. 火煆醋淬, 硏細用. 《本草》
CH	唐石蟹
SS	主癰腫, 漆瘡, 靑盲, 目淫膚瞖.
SS	海蟹, 年深水沫相着, 仍化爲石, 每遇海潮風漂出, 爲人所得. 細硏水飛用之. 《入門》
CH	唐爐甘石
SS	治眼疾爲君.
SS	輕白如羊腦, 不夾石者, 佳. 盛砂罐, 盖口, 炭火中煆令通赤, 以童便淬之九次, 細硏水飛用. 《入門》
CH	唐鵝管石 아관석
SS	主肺寒久嗽, 痰氣壅滯.
SS	性平, 味甘, 無毒. 形如鵝管, 色白. 火煆細硏用. 《入門》
CH	唐蛇含石
SS	性冷, 味甘, 無毒. 主心痛, 疰忤, 石淋, 産難, 小兒驚癎.
SS	一名蛇黃, 蛇蟄時黃土也. 火煆醋淬, 水飛用. 《入門》
CH	水泡石 속돌
SS	性平, 無毒. 止渴, 治淋, 去目中瞖膜.
SS	一名浮石, 水泡歲久成石. 硏細, 水飛用之. 《本草》
CH	淋石 님질사오조매눈돌
SS	性煖, 無毒. 主石淋及噎食吐食.
SS	此乃患石淋人, 或於尿中出者, 形如小石, 非他物也. 候出收取, 待病發, 水磨服之. 《本草》
CH	唐無名異
SS	味甘平, 無毒. 主金瘡折傷內損, 止痛, 生肌肉.
SS	狀如黑石炭, 嚼之如餳. 《本草》
CH	烏古瓦
SS	性寒, 無毒. 止消渴. 屋上年深者良. 《本草》
SS	今人取千年瓦, 燒熨冷痺, 有效. 《俗方》
CH	白磁屑
SS	性平, 無毒. 主帶下白崩. 滅瘢痕. 《本草》
CH	古磚
SS	主久患白痢, 膿泄下, 婦人帶下五色. 亦主小腹多冷, 火燒熨之, 妙. 《本草》
CH	白麥飯石
SS	卽麤理黃石, 今之造磨磑石也. 火燒醋淬, 有屑落醋中, 硏塗發背癰, 神良. 《外科》
SS	大凡石角, 多主癰疽. 《本草》
CH	水中石子
SS	主食魚膾, 腹中脹滿成瘕痛悶, 飮食不下, 日漸瘦. 取石, 火燒, 淬水取飮. 《本草》


BB	金部
XX	凡三十三種.
CH	唐金屑
SS	性平一云寒, 味辛, 有毒. 生者有毒, 熟者無毒 主鎭精神, 安魂定魄, 鎭心, 益五藏, 添精補髓. 治五藏風癎失志, 療小兒驚.
SS	百鍊者堪入藥, 生者有毒殺人.
SS	醫家所用, 皆鍊熟金箔, 及以水煎金器取汁, 用之, 固無毒矣.
SS	本經不曰金而更加屑字者, 盖須烹鍊, 鍛屑爲箔, 方可入藥. 《本草》
SS	世間萬物不能壞者, 惟黃金一物耳. 金者五行之極, 五行相生, 至金而極. 天一生水, 水生木, 木生火, 火生土, 土生金, 金最後生, 備五行之氣, 造化之功用全矣. 金之爲寶, 熔之得水, 擊之得火, 其柔象木, 其色象土, 水火土木四性具備, 歷萬年而不朽, 經百煉而愈堅實剛健, 純陽之至寶也. 《正理》
SS	金畏水銀, 黃金得水銀而變白, 得火則回其本色. 《參同》
CH	銀屑
SS	性平, 味辛, 有毒. 主安五藏, 定心神, 止驚悸, 除邪氣. 治小兒驚癎, 癲疾, 狂走之病.
SS	方家用銀屑, 當取見成銀箔用之.
SS	金銀屑, 幷破冷除風.
SS	銀惡錫. 《本草》
CH	唐水銀
SS	性寒, 味辛, 有毒. 安心鎭神除風. 主疥癬, 瘑瘻, 痂瘍, 白禿, 一切惡瘡. 墮胎, 下死胎.
SS	一名汞. 出於丹砂, 卽姹女也. 殺金銀銅錫毒.
SS	水銀得鉛則凝, 得硫黃則結, 倂棗肉硏之則散, 灌尸中則令尸後腐, 得紫河車則伏, 以金銀銅鐵置其上則浮, 銅得之則明.
SS	入耳則能蝕腦至盡, 入肉則令百節攣縮, 以金物火灸熨之, 水銀當出蝕金, 候金色白者, 是也.
SS	水銀過服, 令人痿躄. 中其毒則須飮酒, 幷肥猪肉鐵漿, 可解之. 《本草》
SS	形如水, 色白如銀, 出於丹砂. 其法, 作爐, 置砂於中, 下承以水, 上覆以器, 外加火煆養, 則烟飛着上, 水銀流於下, 色微紅. 《入門》
SS	消水銀時, 飛着釜上灰, 名曰汞粉, 俗呼爲水銀灰. 《本草》
SS	水銀去虱最妙. 《俗方》
DH	輕粉
SS	性冷, 味辛, 有毒. 通大腸. 付小兒疳, 幷瘰癧, 殺惡瘡, 疥癬蟲. 療鼻上酒㾴, 風瘡, 瘙痒.
SS	一名汞粉, 一名水銀粉, 亦名膩粉, 或曰峭粉. 飛煉水銀而成. 製法見雜方. 醫家下膈最爲要藥.
SS	輕粉下涎藥, 及小兒涎潮, 瘈瘲多用. 然不可過多, 多則傷人. 《本草》
SS	雖善治瘡, 能傷胃, 故動搖齒齦, 或至墮落. 《醫鑑》
DH	銀硃
SS	亦水銀升者. 殺瘡蟲, 去腦虱. 熏癩風瘡, 能收水去毒. 一名水花硃. 《入門》
CH	唐靈砂
SS	性溫, 味甘, 無毒. 主一切痼冷, 五藏百病. 墜痰涎, 益氣力, 通血脈, 明目, 止煩, 辟惡, 定心藏之怔忡. 久服令人心靈.
SS	一名二氣砂. 煉法, 水銀三兩, 硫黃一兩, 細硏, 先炒作靑砂頭, 後入水火旣濟爐, 抽之如束鍼紋者, 成就也. 《本草》
CH	唐黃丹
SS	性微寒一云涼, 味辛, 無毒. 鎭心安神. 主驚癎癲疾. 除毒熱驚悸, 狂走, 療吐逆反胃, 止吐血及嗽. 治金瘡及湯火瘡, 染鬚. 可煎膏, 止痛生肌.
SS	一名鉛丹, 卽黃丹也. 又名鉛華, 生於鉛. 《本草》
SS	炒鉛作丹, 其色黃, 故曰黃丹. 入藥, 炒令色變爲紫色, 細硏, 水飛二遍用之. 《入門》
CH	鉛
SS	性涼, 味甘, 無毒. 鎭心安神. 主反胃嘔噦, 及蛇蝎咬毒. 《本草》
SS	鉛錫, 俱稟北方壬癸陰極之精, 性濡滑而多陰毒, 過服傷人心胃. 入藥, 以鐵銚熔化, 瀉新瓦上, 濾去渣脚二三次, 取淨用. 《入門》
SS	古人名金爲黃金, 銀爲白金, 銅爲赤金, 鉛爲靑金, 鐵爲黑金. 《本草》
DH	鉛霜
SS	性冷, 無毒. 消痰, 止驚悸, 解酒毒. 治熱涎塞胸膈煩悶, 中風痰實, 及小兒驚風.
SS	一名鉛白霜. 其法, 取鉛, 雜水銀十五之一, 合煉作片, 置醋瓮中, 密封, 經久成霜, 刮取用之. 《本草》
DH	鉛粉
SS	性寒一云涼, 味辛, 無毒. 主伏尸毒螫. 殺三蟲, 去鱉瘕, 療惡瘡, 墮胎, 療癥瘕積聚, 止久痢成疳, 及癰腫, 瘻爛.
SS	卽今化鉛所作胡粉也. 一名定粉, 一名光粉, 一名瓦粉. 《本草》《湯液》
SS	胡粉, 卽眞鉛粉也. 出韶州者名韶粉, 出定州者名定粉, 總名光粉. 性滯, 故可澁腸, 止痢. 《省翁》
DH	鉛灰
SS	治瘰癧. 其法, 取鉛三兩, 鐵器熬之, 久當有脚如黑灰, 取此灰, 猪脂調付. 《本草》
DH	錫 납
SS	性寒, 有小毒. 主癭瘤鬼氣疰忤.
SS	卽白鑞也. 錯爲末, 和靑木香, 付瘡腫惡毒. 《本草》
CH	赤銅屑
SS	性平, 味苦, 微毒. 治風眼, 明目, 接骨, 銲齒. 療女人血氣心痛. 又主腋臭, 黑鬚髮. 《本草》
SS	赤銅爲佳. 其法, 取打銅器上起薄皮, 硏爲末, 水飛, 取淨用. 《局方》
DH	銅靑
SS	性平, 微毒. 明目, 去膚赤息肉, 治婦人血氣心痛.
SS	一名銅綠. 生熟銅皆有靑, 靑卽銅之精華, 銅器上綠色者, 是也. 能吐痰涎. 《本草》
SS	水洗淨, 細硏水飛, 慢火熬乾用. 《入門》
DH	銅鏡鼻
SS	性冷, 味酸, 微毒. 主女子血閉, 癥瘕, 絶孕, 及産後餘疹刺痛.
SS	古鑑亦主一切邪魅, 女人鬼交及蠱毒, 小兒驚癎. 又催生, 治暴心痛. 幷燒赤, 淬酒中, 溫飮之.
SS	百蟲入人耳中, 取鏡當耳敲之, 自出. 《本草》
DH	古文錢
SS	性平, 明目, 去瞖障, 療風赤眼, 及婦人橫逆産, 心腹痛, 五淋, 月隔.
SS	卽靑銅錢也. 火燒通紅, 醋淬用之. 《本草》
DH	自然銅 산골
SS	性平一云涼, 味辛, 無毒. 安心止驚悸, 療折傷, 散血, 止痛, 排膿, 消瘀血, 續筋骨.
SS	在處有之. 不從礦煉, 故號自然銅. 接骨續筋最佳. 《本草》
SS	採得之, 方圓不定, 其色靑黃如銅, 燒之起靑焰如硫黃臭. 凡使, 火煆醋淬九次, 水飛用. 《入門》
SS	自然銅, 世以爲接骨之藥, 然火煉有毒, 不可多用, 戒之. 《丹心》
CH	生鐵 무쇠
SS	性微寒, 治癎疾, 鎭心, 療癬及惡瘡疥, 蜘蛛咬, 及脫肛, 能黑鬚髮.
SS	初鍊去礦, 用以鑄成器物者爲生鐵, 是鐺釜之類. 皆煮汁, 或燒淬取汁用. 《本草》
DH	柔鐵
SS	性平, 味辛, 無毒. 主堅肌, 耐痛.
SS	一名熟鐵, 再三銷拍, 可以作鐷者. 凡單言鐵者, 皆柔鐵也. 《本草》
DH	鋼鐵 시우쇠
SS	味甘, 無毒. 主金瘡煩滿, 胸膈氣寒, 食不下.
SS	以生熟相雜和用, 以作刀劒鋒刃者爲鋼鐵. 《本草》
DH	鐵屑 쇠
SS	性平, 味辛, 無毒. 主驚邪, 癲癎, 小兒客忤, 又主鬼打, 鬼疰, 邪氣, 及風痙. 幷煮, 澄淸飮之. 又腋氣, 炒熨之. 《本草》
SS	鍜鑕下, 打落細皮屑也. 《本草》
DH	鐵液
SS	性平, 味辛甘, 無毒. 治心驚邪, 一切毒蛇蟲, 及蠶漆咬瘡, 腸風痔漏, 脫肛, 諸惡瘡痂疥, 幷染鬚髮令黑.
SS	取鍜家砧上, 打落細皮屑, 水漬日久, 取汁用. 堪染皂, 一名鐵落. 《本草》
DH	鐵華粉
SS	性平, 味鹹, 無毒. 安心神, 堅骨髓, 强志力, 除風邪, 延年變白.
SS	以鐵拍作片段, 鹽水洒之, 置醋瓮中, 百日後, 鐵上生衣, 刮取細硏, 合和諸藥爲丸散.
SS	諸鐵無正入丸散, 惟煮汁用. 華粉則入藥, 一名鐵胤粉. 《本草》
DH	鐵粉
SS	性平, 味鹹, 無毒. 安心神, 堅骨髓, 除百病, 變白, 令體健, 能食.
SS	以鐵華粉, 入火飛煉者, 爲鐵粉. 《本草》
DH	鐵爇
SS	主惡瘡, 蝕䘌, 金瘡, 手足皸折, 瘰癧毒腫. 殺蟲, 染鬚髮令黑.
SS	以竹木爇火, 於刀斧刃上燒之, 津出如漆者, 是也. 一名刀烟, 及熱未凝時塗之.
SS	又塗諸瘡, 令入水不爛. 《本草》
DH	鍼砂 바노라슬흔
SS	性平, 無毒. 療積聚, 染鬚髮令黑, 堪染白爲皂.
SS	作鍼家, 磨鑢細末, 謂之鍼砂, 火煆醋淬, 硏飛爲粉, 功同鐵粉. 《本草》
SS	入藥用潔淨者, 醋浸, 撈起曬乾, 再用醋慢火炒二三遍, 紫色爲度. 《入門》
DH	鐵精
SS	性平, 微溫. 明目, 療驚悸, 定心氣, 治小兒風癎陰㿉脫肛.
SS	鍜竈中, 飛出如塵, 紫色而輕虛者, 爲鐵精, 能化銅, 可以磨瑩銅器. 《本草》
DH	鐵漿 무쇠가우린믈
SS	性平, 味辛, 無毒. 鎭心. 主癲癎發熱, 狂走, 六畜癲狂. 又療蛇, 犬, 虎, 狼, 毒, 刺惡蟲毒.
SS	取鐵浸水, 經久色靑沫出, 卽堪染皂者, 爲鐵漿, 能解諸毒入腹. 《本草》
SS	以生鐵漬水, 日取飮之, 日久生黃膏尤勝. 令人輕健. 《入門》
DH	馬㗸鐵 마함쇠
SS	性平, 無毒. 主難産, 小兒癎.
SS	此馬勒口鐵也. 作醫工鍼甚妙. 《本草》
DH	車轄鐵 술윗바회간모쇠
SS	主喉痺及喉中熱塞. 燒淬, 飮汁. 《本草》
DH	鑰匙鐵
SS	治婦人血噤失音, 衝惡. 又治弱房人, 煎湯飮. 《本草》
DH	故鋸鐵齒
SS	主誤呑竹木, 入咽喉不出者, 火燒, 淬酒飮之. 《本草》
DH	鐵斧
SS	性溫, 味辛, 無毒. 主喉痺, 及産後血瘕腹痛, 燒赤, 投酒中飮之. 無斧, 用鐵秤錘. 《本草》
// 이 파일은 한국한의학연구원에서 동의보감 원문을 디지타이즈하여 배포한 것입니다. 
// File Info: { encoding: 'UTF-8', end_of_line: 'LF' }
// 다운로드 일시: 20161108

AA	鍼灸篇


BB	鍼灸


CC	製九鍼法
ZZ	內經曰, 虛實之要, 九鍼最妙者, 爲其各有所宜也. 註云, 熱在頭身, 宜鑱鍼. 分肉氣滿, 宜圓鍼. 脈氣虛少, 宜鍉鍼. 瀉熱, 出血, 發泄痼病, 宜鋒鍼. 破癰腫, 出膿血, 宜鈹鍼. 調陰陽, 去暴痺, 宜圓利鍼. 治經絡中痛痺, 宜毫鍼. 痺深居骨解腰脊節腠之間者, 宜長鍼. 虛風舍於骨解皮膚之間者, 宜大針. 此之謂各有所宜也.
ZZ	鍼形有九, 叙之于左.
DD	一曰鑱鍼
ZZ	長一寸六分, 頭大末銳, 主瀉陽氣. 《靈樞》
ZZ	平半寸, 長一寸六分, 頭大末銳, 主熱在頭分. 《易老》
DD	二曰圓鍼
ZZ	長一寸六分, 鍼如卵形, 揩摩分間, 不得傷肌肉, 以瀉分氣. 《靈樞》
ZZ	鋒如卵形, 肉分氣病, 宜用此. 《易老》
DD	三曰鍉鍼
ZZ	長三寸半, 鋒如黍粟之銳, 主按脈勿陷, 以致其氣. 《易老》
ZZ	脈氣虛少者, 宜此. 《易老》
DD	四曰鋒鍼
ZZ	長一寸六分, 刃三隅, 以發痼疾. 《易老》
ZZ	瀉熱, 出血, 發泄痼疾. 《易老》
DD	五曰鈹鍼
ZZ	長四寸, 廣二分半, 末如劒鋒, 以取大膿. 《易老》
ZZ	一名破鍼, 用以破癰腫, 出膿血. 《易老》
DD	六曰圓利鍼
ZZ	長一寸六分, 大如釐, 且圓且銳, 中身微大, 以取暴氣. 《易老》
ZZ	尖如毫, 且圓利, 調陰陽, 去暴氣. 《易老》
DD	七曰毫鍼
ZZ	長三寸六分, 尖如蚊蝱喙, 靜以徐往, 微以久留, 以取痛痺. 《易老》
ZZ	尖如蚊蝱喙, 調經絡, 去痛痺. 《易老》
DD	八曰長鍼
ZZ	長七寸, 鋒利身薄, 可以取遠痺. 《易老》
ZZ	鋒利, 故取痺深居骨解腰脊節腠之間者. 《易老》
DD	九曰大針
ZZ	長四寸, 尖如挺, 其鋒微圓. 以瀉機關之水. 《易老》
ZZ	一名焠鍼, 取風虛舍于骨解皮膚之間者. 《易老》


CC	鍊鍼法
ZZ	取久用馬㗸鐵作鍼, 最妙. 《精要》
ZZ	煮鍼, 取烏頭ㆍ巴豆肉 各一兩, 麻黃 五錢, 木鱉子肉 十箇, 烏梅 五箇. 右將鍼藥同入銀石器內, 水煮一日, 出洗之. 再用止痛藥, 沒藥ㆍ乳香ㆍ當歸ㆍ花蘂石 各半兩, 又如前水煮一日, 取出以皂角水洗之. 再於犬肉內, 煮一日. 仍用瓦屑, 打磨淨端直, 菘子油塗之. 常近人氣爲妙. 《得效》


CC	四時鍼法
ZZ	春氣在經脈, 夏氣在孫絡, 長夏氣在肌肉, 秋氣在皮膚, 冬氣在骨髓中. 是故, 邪氣者, 常隨四時之氣血而入客也. 必從其經氣, 辟除其邪, 則亂氣不生. 反之則生亂氣, 相淫倂焉. 《內經》
ZZ	病有浮沈, 刺有淺深, 各至其理, 無過其道, 過之則內傷, 不及則生外壅, 壅則邪從之, 淺深不得, 反爲大賊, 內動五藏, 後生大病. 《內經》
ZZ	春夏刺淺, 秋冬刺深者, 盖春夏陽氣在上, 人氣亦在上, 故當淺刺之, 秋冬陽氣在下, 人氣亦在下, 故當深取之也. 《難經》


CC	鍼刺淺深法
ZZ	足陽明, 刺深六分, 留十呼. 足太陽, 刺深五分, 留七呼. 足少陽, 刺深四分, 留五呼. 足太陰, 刺深三分, 留四呼. 足少陰, 刺深二分, 留三呼. 足厥陰, 刺深一分, 留二呼. 手之陰陽, 其受氣之道近, 其氣之來疾, 其刺深者, 皆無過二分, 其留皆無過一呼. 《靈樞》
ZZ	凡上體及當骨處, 鍼入淺而灸宜少. 凡下體及肉厚處, 鍼可入深, 灸多無害. 《入門》


CC	火鍼法
ZZ	性畏艾灸者, 當用火鍼. 以鍼置火中, 令熱刺之, 卽火鍼也. 《資生》
ZZ	凡諸穴, 忌灸之處, 以鍼置火中, 令熱繆刺之, 卽效. 乃知火不負人之說. 《資生》
ZZ	內經有燔鍼法, 卽火鍼也. 《內經》


CC	點穴法
ZZ	凡點穴時, 須得身體平直, 四肢無令拳縮. 坐點無令俛仰, 立點無令傾側. 若孔穴不正, 則徒燒肌肉, 虛忍痛楚, 無益於事. 《千金》
ZZ	凡點穴, 坐點則坐灸, 立點則立灸, 臥點則臥灸. 坐立皆宜端直, 若一動則不得眞穴. 《入門》
ZZ	古者用繩度量, 繩多出縮, 取穴不準. 今以薄竹片, 點量分寸, 療病準的, 亦有用蠟紙條量者. 但薄篾易折, 蠟紙亦粘手, 惟取稻稈心, 量却易, 尤勝於用紙之伸縮也. 《資生》
ZZ	人有老少, 體有長短, 膚有肥瘦, 皆須精思商量, 準而折之. 又以肌肉文理, 節解縫會, 宛陷之中, 及以手按之, 病者快然, 如此子細安詳用心者, 乃得眞穴耳. 《千金》
ZZ	吳蜀多行灸法, 有阿是穴之法, 言人有病, 卽令捏其上, 若果當其處, 不問孔穴, 下手卽得便快, 卽云阿是, 灸刺皆驗, 入門云, 天應穴是也. 《資生》


CC	量分寸法
ZZ	取病人, 男左女右中指第二節內, 度兩橫紋相去爲一寸. 應取穴及作炷分寸, 幷依此法. 《局方》
ZZ	取男左女右手中指第二節內, 度兩橫文相去爲一寸, 是謂同身寸, 療病多愈, 今以爲準. 銅人曰, 取中指內文爲一寸, 內經曰, 同身寸是也. 《資生》
ZZ	竇漢卿同身寸法, 以中指大指相屈如環, 取內側交兩角爲一寸.
ZZ	取中指內側爲同身寸者, 大法也. 若取頭部ㆍ膺腧部ㆍ背部ㆍ腹部, 同身寸外又各有活法, 不可執一也. 《綱目》
ZZ	手足部, 幷用同身寸取之. 《神應》
DD	頭部寸
ZZ	前髮際, 至後髮際, 折作十二節, 爲一尺二寸.
ZZ	前髮際不明者, 取眉心上行三寸. 後髮際不明者, 取大椎上行三寸. 前後髮際不明者, 共折作一尺八寸. 《神應》
ZZ	頭部橫寸, 以眼內眥角, 至外眥角, 爲一寸, 幷用此法.
ZZ	神庭至曲差, 曲差至本神, 本神至頭維各一寸半. 自神庭至頭維, 共四寸半. 《神應》
DD	膺腧部寸
ZZ	兩乳橫折作八寸, 幷用此法取之. 自天突至膻中, 直折作六寸八分. 下行一寸六分爲中庭. 上取天突, 下至中庭, 共折作八寸四分. 《神應》
DD	背部寸
ZZ	大椎穴, 下至尾骶骨, 共二十一椎, 通折作三尺.
ZZ	上七椎, 每椎一寸四分一釐, 共九寸八分七釐.
ZZ	中七椎, 每椎一寸六分一釐, 十四椎前與臍平, 共二尺一寸一分四釐.
ZZ	下七椎, 每一寸二分六釐.
ZZ	背第二行, 挾脊各一寸半, 除脊一寸, 共折作四寸, 分兩傍.
ZZ	背第三行, 挾脊各三寸, 除脊一寸, 共折作七寸, 分兩傍. 《神應》
DD	腹部寸
ZZ	自中行心蔽骨, 下至臍, 共折作八寸. 人若無心蔽骨者, 取岐骨下, 至臍心, 共折作九寸.
ZZ	臍中, 至毛際橫骨, 折作五寸, 取之.
ZZ	膺部, 腹部橫寸, 幷用乳間八寸法, 取之. 《神應》
DD	人身尺寸
ZZ	人有長七尺五寸者, 髮以下至頤, 一尺.
ZZ	結喉至𩩲骬鳩尾骨也, 一尺三寸.
ZZ	𩩲骬至天樞, 八寸.
ZZ	天樞穴名至橫骨, 六寸半.
ZZ	橫骨至內輔上廉, 一尺八寸.
ZZ	內輔上廉至下廉, 三寸半.
ZZ	內輔下廉至內踝, 一尺三寸.
ZZ	內踝至地, 三寸.
ZZ	又膝膕至跗屬, 一尺六寸.
ZZ	跗屬至地, 三寸.
ZZ	又肩至肘, 一尺七寸.
ZZ	肘至腕, 一尺二寸半.
ZZ	腕至中指本節, 四寸.
ZZ	本節至末, 四寸半. 《靈樞》
DD	一夫法
ZZ	凡量一夫之法, 覆手倂舒四指, 對度四指上下節橫過, 爲一夫也. 《資生》


CC	製艾法
ZZ	艾葉主灸百病. 三月三日, 五月五日, 採葉暴乾. 以覆道者爲佳, 經陳久方可用. 《入門》
ZZ	端午日, 日未出時, 於艾中, 以意求其似人者, 輒採之, 以灸殊有效. 又云, 三月三日艾, 用灸極妙. 《類聚》
ZZ	取陳久黃艾葉, 不以多少, 入臼內, 用木杵輕搗令熟, 以細篩隔去靑滓, 再搗再篩, 直至柔細黃熟爲度, 用之. 《局方》
ZZ	艾熟搗, 去靑取白, 入硫黃揉之用尤妙. 《入門》


CC	作艾炷法
ZZ	艾炷, 根下廣三分, 長亦三分. 若減此, 則不覆孔穴, 不中經脈, 火氣不行, 亦不能除病. 强壯人亦可稍增令大, 小兒則可如小麥大, 或如雀糞大. 《局方》
ZZ	艾炷, 依小竹筯頭作之. 其病脈麤細, 狀如巨線, 但令當脈灸之, 艾炷雖小, 亦能愈疾. 如腹內疝瘕, 痃癖, 氣塊, 伏粱等疾, 惟須大艾炷也. 《入門》


CC	取火法
ZZ	古來用火灸病, 忌八般木火松木ㆍ柏木ㆍ竹木ㆍ楡木ㆍ桑木ㆍ棗木ㆍ枳木ㆍ橘木. 今則不用木火, 只以淸油點燈, 燈上燒艾莖點灸, 兼滋潤灸瘡, 至愈已來, 且無疼痛. 用蠟燭更佳.
ZZ	又火珠耀日, 以艾承之, 遂得火出, 此火灸病爲良. 次有火照耀日, 以艾引之, 便得火出, 此火亦可. 火照卽火鏡也. 《局方》
ZZ	凡取火者, 宜敲石取火, 今人以鐵鈍刀擊石, 先以紙灰爲火丸, 在下承之, 亦得火, 可用. 《資生》


CC	下火灸時法
ZZ	凡下火灸時, 皆以日正午以後, 乃可下火. 灸之之時, 謂陰氣未至, 灸無不着. 午前平旦, 穀氣虛, 令人癲眩, 不得鍼灸, 愼之愼之. 其大法如此, 卒急者, 不可用此例也. 若遇陰雨風雪, 暫時且停, 候待淸明, 乃可灸之. 灸時, 不得傷飽, 大飢, 飮酒, 食生冷硬物, 及思慮, 愁憂, 嗔怒, 呼罵, 喪葬, 嘆息, 一切不祥, 忌之大吉. 《千金》


CC	灸法
ZZ	治病大法, 冬宜溫及灸. 《仲景》
ZZ	凡病, 藥之不及, 鍼之不到, 必須灸之. 《入門》
ZZ	靈樞曰, 陷下則灸之. 東垣云, 陷下者, 皮毛不任風寒, 知陽氣下陷也.
ZZ	又曰, 陷下則徒灸之, 徒灸謂不鍼只灸也. 《綱目》
ZZ	經云, 陷下則灸之者, 天地間無他, 惟陰與陽二氣而已. 陽在外在上, 陰在內在下. 今言陷下者, 陽氣下陷, 入陰血之中, 是陰反居其上, 而覆其陽, 脈證俱見. 寒在外者則灸之. 內經云, 北方之人, 宜灸焫, 爲冬寒太旺, 伏陽在內, 皆宜灸之. 《東垣》
ZZ	虛者灸之, 使火氣以助元陽也. 實者灸之, 使實邪隨火氣而發散也. 寒者灸之, 使其氣之復溫也. 熱者灸之, 引鬱熱之氣外發, 火就燥之義也. 《入門》
ZZ	頭面諸陽之會, 胸膈二火之地, 不宜多灸. 背腹雖云多灸, 陰虛有火者不宜. 惟四肢穴最妙. 《入門》
ZZ	凡灸當先陽後陰, 言從頭向左而漸下, 次後從頭向右而漸下, 乃先上後下也. 《千金》
ZZ	先灸於上, 後灸於下, 先灸於少, 後灸於多. 《明堂》
ZZ	灸則先陽後陰, 先上後下, 先少後多. 《入門》


CC	壯數多少法
ZZ	着艾一炷, 如人丁壯之力, 故謂之壯.
ZZ	凡頭頂, 止於七壯, 至七七壯而止.
ZZ	鳩尾ㆍ巨闕, 雖是胸腹穴, 灸不過四七壯. 若灸多, 令人永無心力. 如頭上穴, 若灸多, 令人失精神. 臂脚穴, 若灸多, 令人血脈枯渴, 四肢細而無力. 旣失精神又加細瘦, 卽令人短壽. 《資生》
ZZ	四肢, 但去風邪, 不宜多灸, 七壯至七七壯止, 不得過隨年數. 《資生》
ZZ	凡小兒, 七日以上, 周年以下, 不過七壯, 炷如雀屎. 《資生》


CC	發灸瘡法
ZZ	凡着灸療病, 雖然數足, 若不得瘡發膿出, 其疾不愈. 如灸瘡不發, 取故履底炙令熱, 熨之三日, 卽發膿出, 自然愈疾. 《局方》
ZZ	又取赤皮葱三五莖, 去其靑, 於煻灰火中煨熟, 拍破, 熱熨灸瘡十餘遍, 三日自發膿出, 卽愈. 《局方》
ZZ	凡着艾灸, 得瘡發, 所患卽差, 不得瘡發, 其疾不愈. 灸後過數三日不發, 可於瘡上再灸兩三壯, 卽發. 《資生》


CC	療灸瘡法
ZZ	凡着灸治病, 纔住火, 便用赤皮葱ㆍ薄荷煎湯, 溫溫淋洗灸瘡, 令驅逐風氣於瘡口內出, 兼令經脈往來, 不滯於瘡下. 若灸瘡退痂後, 取東南桃枝及靑嫩柳枝等分煎湯, 溫洗灸瘡, 能護灸瘡中諸風. 若瘡內黑爛潰者, 加胡荽煎洗, 自能生好肉. 若疼痛不可忍, 加黃連煎洗, 立有神效. 《局方》
ZZ	凡貼灸瘡, 春用柳絮, 夏用竹膜, 秋用新綿, 冬用兎腹下白細毛, 猫兒腹下毛更佳. 《資生》
ZZ	灸瘡不差, 牛屎燒熱灰, 付之.
ZZ	白茅香花, 搗付之.
ZZ	楸葉或根皮, 搗爲末, 付之. 《本草》
ZZ	灸瘡久不合, 黃連ㆍ甘草節ㆍ白芷ㆍ黃丹ㆍ香油同煎膏, 貼之. 《丹心》
ZZ	灸瘡腫痛, 取薤白切, 與猪脂及苦酒浸經宿, 微火煎, 去滓付之.
ZZ	伏龍肝, 煮水令熱, 淋漬之. 《本草》
ZZ	灸瘡, 出血不止, 藍靑布燒灰, 付之.
ZZ	鱧腸草, 搗付之.
ZZ	百草霜ㆍ蚌粉爲末, 乾糝. 《本草》
ZZ	灸瘡久不差, 宜用內托黃芪元ㆍ止痛生肌散. 《諸方》
DD	內托黃芪元
ZZ	治鍼灸傷經絡, 流膿不止, 久不差. 黃芪 八兩, 當歸 三兩, 肉桂ㆍ木香ㆍ乳香ㆍ沈香 各一兩. 右爲末, 以菉豆粉四兩, 薑汁煮糊, 和丸梧子大, 熟水下五七十丸. 《得效》
DD	止痛生肌散
ZZ	治同上. 牡蠣粉 五錢, 寒水石(煆)ㆍ滑石 各二錢. 右爲末, 先以藥水洗, 後糝之. 《資生》


CC	調養法
ZZ	凡灸, 預却熱物, 服滋腎藥. 及灸, 選其要穴, 不可太過, 恐氣血難當, 灸氣海及煉臍, 不可臥灸. 素火盛者, 雖單灸氣海, 亦必灸三里瀉火. 灸後未發, 不宜熱藥, 已發, 不宜涼藥. 常須調護脾胃, 竢其自發, 不必外用藥物. 發時或作寒熱, 亦不可妄服藥餌. 落痂後, 用竹膜紙貼三五日, 次以麻油水粉煎膏貼之. 膿多者一日一易, 膿少者兩日一易, 使膿出多而疾除也. 務宜撙節飮食, 戒生冷, 油膩, 魚鰕, 笋蕨, 量食牛肉, 少雞長肉, 時方可量用猪肚, 老鴨之類. 謹避四氣七情六慾. 《入門》
ZZ	灸後, 忌食猪魚, 酒麪, 動風, 生冷等物. 雞肉最毒, 而房勞尤甚也.
ZZ	亦忌飮水及將水濯手足. 《資生》


CC	鍼灸不可幷施
ZZ	內經言, 鍼而不灸, 灸而不鍼, 庸醫, 鍼而復灸, 灸而復鍼. 後之醫者, 不明軒岐之道, 鍼而復灸, 灸而復鍼者有之. 殊不知書中所言, 某穴在某處, 或鍼幾分, 或灸幾壯, 此言若用鍼當用幾分, 若用灸當用幾壯, 謂其穴灸者不可復鍼, 鍼者不可復灸矣. 今之醫者, 凡灸必先灸三壯, 乃用鍼, 復灸數壯, 謂之透火艾之說, 是不識書中軒岐之旨也. 《神應》
ZZ	昔, 宏綱先生嘗言, 惟腹上用鍼, 隨灸數壯, 以固其穴, 他處忌之云, 此亦醫家權變之說也. 《神應》
ZZ	問, 鍼經云卽靈樞經也, 鍼幾分, 灸幾壯, 鍼訖而後灸, 何也. 曰, 鍼則鍼, 灸則灸, 若鍼而不灸, 若灸而不鍼. 《綱目》
ZZ	灸而勿鍼, 鍼而勿灸, 鍼經爲此常丁寧, 庸醫鍼灸一齊用, 徒施患者炮烙刑. 《入門》


CC	不耐鍼灸
ZZ	帝問曰, 鍼石火焫之痛, 何如. 少兪曰, 人之骨强筋弱, 肉緩皮膚厚者, 耐痛. 帝曰, 其耐火焫者, 何以知之. 少兪曰, 加以黑色而美骨者, 耐火焫. 帝曰, 其不耐鍼石之痛者, 何以知之. 少兪曰, 堅肉薄皮者, 不耐鍼石之痛也. 《靈樞》


CC	用鍼須合天時
ZZ	天溫日明, 則人血淖液, 而衛氣浮, 故血易瀉, 氣易行. 天寒日陰, 則人血凝澁, 而衛氣沈. 月始生, 則血氣始精, 衛氣始行. 月廓滿, 則血氣實, 肌肉堅. 月廓空, 則肌肉減, 經絡虛, 衛氣去, 形獨居. 是以因天時而調血氣也. 是以天寒無刺, 天溫無凝, 月生無瀉, 月滿無補, 月廓空無治, 是謂得時而調之. 故日月生而瀉, 是謂藏虛. 月滿而補, 血氣揚溢, 絡有留血, 命曰重實. 月廓空而治, 是謂亂經, 陰陽相錯, 眞邪不別, 沈以留止, 外虛內亂, 淫邪乃起. 《內經》


CC	鍼補瀉法
ZZ	必先度其形之肥瘦, 以調其氣之虛實, 實則瀉之, 虛則補之. 必先去血脈, 而後調之, 無問其病, 以平爲期. 《內經》
ZZ	補虛者, 必先捫而循之, 切而散之, 推而按之, 彈而怒之, 抓而下之, 通而取之, 外引其門, 以閉其神. 呼盡納鍼, 靜而久留, 以氣至爲故, 候吸引鍼, 氣不得出, 各在其處, 推闔其門, 令神氣存, 大氣留止, 命曰補.
ZZ	瀉實者, 吸則納鍼, 無令氣忤, 靜以久留, 無令邪布, 吸則轉鍼, 以得氣爲故, 候呼引鍼, 呼盡乃去, 大氣皆出, 故命曰瀉. 《內經》
ZZ	知爲鍼者, 信其左, 不知爲鍼者, 信其右. 當刺之時, 必先以左手, 厭按其所鍼滎腧之處, 彈而怒之, 爪而下之. 其氣之來, 如動脈之狀, 順鍼而刺之, 得氣因推而納之, 是謂補, 動而伸之, 是謂瀉. 《難經》
ZZ	補者, 隨經脈, 推而納之, 左手閉鍼孔, 徐出鍼而疾按之. 瀉者, 迎經脈, 動而伸之, 左手閉鍼孔, 疾出鍼而徐按之. 隨而濟之, 是謂補, 迎而奪之, 是謂瀉. 《難經》
ZZ	刺虛者, 須其實. 刺實者, 須其虛. 解云, 刺實須其虛者, 爲鍼陰氣隆至, 鍼下寒乃去鍼也. 刺虛須其實者, 爲鍼陽氣隆至, 鍼下熱乃去鍼也. 註云, 要以氣至而有效也. 《內經》
ZZ	候氣有二, 一曰邪氣, 二曰穀氣. 邪氣來也, 緊而疾, 穀氣來也, 徐而和. 緊而疾者, 補而未實, 瀉而未虛也. 徐而和者, 補而已實已當作易, 瀉而已虛也.
ZZ	脈實者, 深刺之, 以泄其氣. 脈虛者, 淺刺之, 使精氣無得出, 以養其脈, 獨出其邪氣也. 《靈樞》
ZZ	左手重而切按, 欲令氣散, 右手輕而徐入, 不痛之因也. 《綱目》


CC	用鍼宜審逆順
ZZ	帝曰, 形氣之逆順, 奈何. 岐伯曰, 形氣不足, 病氣有餘, 是邪勝也. 急瀉之. 形氣有餘, 病氣不足, 急補之. 形氣不足, 病氣不足, 此陰陽俱不足也, 不可刺之, 刺之重不足, 重不足則陰陽俱竭, 血氣皆盡, 五藏空虛, 筋骨髓枯, 老者絶滅, 壯者不復矣. 形氣有餘, 病氣有餘, 此謂陰陽俱有餘也. 急瀉其邪, 調其虛實. 故曰, 有餘者瀉之, 不足者補之, 此之謂也. 《靈樞》
ZZ	刺不知逆順, 眞邪相薄, 滿而補之, 則陰陽四溢, 腸胃充郭, 肝肺內䐜, 陰陽相錯. 虛而瀉之, 則經脈空虛, 血氣枯竭, 腸胃㒤僻, 皮膚薄着, 毛腠夭焦, 予之死期. 故曰, 用鍼之要, 在于知調陰與陽, 調陰與陽, 精氣乃光, 合形與氣, 使神內藏. 故曰, 上工平氣, 中工亂脈, 下工絶氣危生. 故曰, 下工不可不愼也. 《靈樞》


CC	五奪勿用鍼瀉
ZZ	帝曰, 何謂五奪. 岐伯曰, 形肉已脫, 是一奪也. 大失血之後, 是二奪也. 大汗出之後, 是三奪也. 大泄之後, 是四奪也. 新産下血之後, 五奪也. 皆不可鍼瀉. 《靈樞》


CC	鍼法有瀉無補
ZZ	鍼刺雖有補瀉之法, 予恐但有瀉而無補焉. 經謂瀉者, 迎而奪之, 以鍼迎其經脈之來氣而出之, 固可以瀉實也. 謂補者, 隨而濟之, 以鍼隨其經脈之去氣而留之, 未必能補虛也. 不然, 內經何以曰, 無刺熇熇之熱, 無刺渾渾之脈, 無刺漉漉之汗, 無刺大勞人, 無刺大飢人, 無刺大渴人, 無刺新飽人, 無刺大驚人. 又曰, 形氣不足, 病氣不足, 此陰陽皆不足, 不可刺. 刺之則重竭其氣, 老者絶滅, 壯者不復矣. 若此等語, 皆有瀉無補之謂也. 凡虛損, 危病, 久病, 俱不宜用鍼. 《入門》


CC	灸補瀉法
ZZ	灸法有補瀉火. 若補火, 艾滅至肉, 若瀉火, 不要至肉, 便掃除之, 用口吹之, 風主散故也. 《丹心》
ZZ	以火補者, 毋吹其火, 須自滅也. 以火瀉者, 疾吹其火, 傳至艾, 須其火滅也. 《靈樞》


CC	鍼灸禁忌
ZZ	凡鍼刺之禁.
ZZ	新內勿刺, 已刺勿內.
ZZ	已刺勿醉, 已醉勿刺.
ZZ	新怒勿刺, 已刺勿怒.
ZZ	新勞勿刺, 已刺勿勞.
ZZ	已飽勿刺, 已刺勿飽.
ZZ	已飢勿刺, 已刺勿飢.
ZZ	已渴勿刺, 已刺勿渴.
ZZ	大驚, 大恐, 必定其氣, 乃刺之.
ZZ	乘車來者, 臥而休之如食頃, 乃刺之. 出行來者, 坐而休之如行十里久, 乃刺之. 《靈樞》
ZZ	無刺大醉, 令人氣亂. 無刺大怒, 令人氣逆. 無刺大勞人, 無刺新飽人, 無刺大飢人, 無刺大渴人, 無刺大驚人. 《內經》
ZZ	微數之脈, 愼不可灸, 因火爲邪, 則爲煩逆, 追虛逐實, 血散脈中. 火氣雖微, 內攻有力, 焦骨傷筋, 血難復也.
ZZ	脈浮, 應以汗解, 用火灸之, 則邪無從出, 因火而盛, 從腰以下必重而痺, 名曰火逆.
ZZ	脈浮熱甚, 而反灸之, 此爲實實虛虛, 因火而動, 必咽燥吐唾血. 《仲景》


CC	鍼要得術
ZZ	五藏之有疾也, 譬猶刺也, 猶汚也, 猶結也, 猶閉也. 善用鍼者, 取其疾也, 猶拔刺也, 猶雪汚也, 猶解結也, 猶決閉也. 疾雖久, 猶可畢也. 言不可治者, 未得其術也. 《靈樞》
ZZ	寒與熱爭, 能合而調之. 虛與實隣, 知決而通之. 左右不調, 犯而行之. 上氣不足, 推而揚之. 下氣不足, 積而從之. 陰陽皆虛, 火自當之. 《靈樞》


CC	鍼有上工中工
ZZ	上工治未病, 中工治已病者, 何謂也. 曰, 所謂治未病者, 見肝之病, 則知肝當傳之於脾, 故先實其脾氣, 無令得肝之邪也. 故曰, 治未病焉. 中工, 見肝之病, 不曉相傳, 但一心治肝, 故曰, 治已病也. 《難經》


CC	鍼入着肉
ZZ	帝曰, 鍼入而肉着者, 何也. 岐伯曰, 熱氣因于鍼, 則鍼熱. 熱則肉着于鍼, 故堅焉. 《靈樞》


CC	十二經脈流注腧穴
ZZ	十二經者, 手三陽ㆍ手三陰ㆍ足三陽ㆍ足三陰, 合爲十二經也.
ZZ	節之交, 三百六十五會. 所言節者, 神氣之所遊行出入也. 非皮肉筋骨也. 又曰, 神氣者, 正氣也. 神氣之所遊行出入者, 流注也. 井滎腧經合者, 本輸也. 《靈樞》
ZZ	十二經, 一脈也. 略爲十二分而已也. 《東垣》


CC	手太陰肺經流注
ZZ	手太陰之脈, 起於中焦中府穴, 下絡大腸, 環循胃口, 上膈, 屬肺, 從肺系, 橫出腋下天府穴, 下循臑內肩下臂上, 通名曰臑, 行少陰心主之前, 下肘中臂上臑下接處曰肘, 卽尺澤穴, 循臂內臑下掌上名曰臂, 臂有二骨上骨下廉, 入寸口經渠穴, 太淵穴, 上魚, 循魚際魚際穴, 出大指之端少商穴. 其支者列缺穴, 從腕後, 直出次指內廉, 出其端交入手陽明. 是動則病肺脹滿膨膨, 而喘咳, 缺盆中痛, 甚則交兩手而瞀, 此謂臂厥. 是主肺所生病者, 咳嗽, 上氣, 喘喝, 煩心, 胸滿, 臑臂內前廉痛厥, 掌中熱. 氣盛有餘, 則肩背痛, 風寒, 汗出, 中風, 小便數而欠. 氣虛, 則肩背痛寒, 少氣不足以息. 盛者寸口大三倍於人迎, 虛者則寸口反小於人迎也. 《靈樞》
ZZ	每朝寅時, 從中府起, 循臂下行, 至少商穴止. 《入門》


CC	手太陰肺經左右凡二十二穴
DK	少商二穴
SS	在手大指端內側, 去爪甲角如韭葉. 手太陰脈之所出爲井, 鍼入一分, 留三呼, 瀉五吸, 禁不可灸. 《銅人》
SS	出血, 以瀉諸藏之熱. 《靈樞》
SS	以三稜鍼, 刺之微出血, 泄諸藏熱溱.
SS	咽中腫塞, 水粒不下, 鍼之立愈. 《資生》
DK	魚際二穴
SS	在手大指本節後內側, 散脈中. 手太陰脈之所流爲滎, 鍼入二分, 留三呼, 禁不可灸. 《入門》
DK	太淵二穴
SS	一名太泉, 在手掌後橫文頭陷中. 一云, 在魚後一寸陷者中. 手太陰脈之所注爲腧, 鍼入二分, 可灸三壯. 《銅人》
DK	經渠二穴
SS	在寸口脈中. 手太陰脈之所行爲經. 鍼入二分, 留三呼, 禁不可灸, 灸之則傷人神. 《銅人》
DK	列缺二穴
SS	在去腕側上一寸五分. 以手交叉中指末, 兩筋兩骨罅中. 手太陰絡別走陽明. 鍼入二分, 留三呼, 瀉五吸, 可灸七壯. 《資生》
DK	孔最二穴
SS	在側腕上七寸宛宛中. 手太陰之郄. 鍼入三分, 可灸五壯. 《銅人》
DK	尺澤二穴
SS	在肘約文中. 《銅人》
SS	肘中之動脈也. 又云, 肘中約文上, 動脈中. 《綱目》
SS	在臂屈伸橫文中筋骨罅陷中. 又云, 肘中約上, 兩筋動脈中. 《資生》
SS	手太陰脈之所入爲合. 鍼入三分, 可灸五壯. 《銅人》
SS	一云, 不宜灸. 《入門》
DK	俠白二穴
SS	在天府下, 在肘上五寸動脈中. 鍼入三分, 可灸五壯. 《銅人》
DK	天府二穴
SS	在腋下三寸, 臑臂內廉動脈中. 擧手以鼻取之. 鍼入三分, 留三呼, 禁不可灸. 《銅人》
DK	雲門二穴
SS	在巨骨下, 挾氣戶傍二寸陷中, 動脈應手. 擧臂取之. 《銅人》
SS	在人迎下, 第二骨間, 相去二寸四分. 《資生》
SS	可灸五壯, 鍼入三分, 刺深則使人氣逆, 故不宜深刺. 《甲乙》
DK	中府二穴
SS	肺之募也. 一名膺中腧. 在雲門下一寸陷中, 乳上三肋間, 動脈應手. 仰而取之, 手足太陰之會也. 鍼入三分, 留三呼, 可灸五壯. 《銅人》


CC	手陽明大腸經流注
ZZ	手陽明之脈, 起於大指次指之端外側商陽穴, 循指上廉本節前二間穴, 本節後三間穴, 出合谷兩骨之間合谷穴, 上入兩筋之中陽谿穴, 循臂上廉偏歷穴, 入肘外廉曲池穴, 上循臑外前廉, 上肩, 出髃骨之前廉肩髃穴, 上出柱骨之會上天鼎穴, 下入缺盆, 絡肺, 下膈, 屬大腸. 其支者, 從缺盆, 上頸貫頰, 入下齒中, 還出挾口, 交人中穴名, 左之右, 右之左, 上挾鼻孔迎香穴, 自此交入足陽明. 是動則病齒痛, 䪼腫. 是主津所生病者, 目黃, 口乾, 鼽衄, 喉痺, 肩前臑痛, 大指次指痛不用. 氣有餘, 則當脈所過者熱腫. 虛則寒慄不復. 盛者, 人迎大三倍於寸口, 虛者, 人迎反小於寸口也. 《靈樞》
ZZ	卯時, 自少商穴起, 至迎香穴止. 《入門》


CC	手陽明大腸經左右凡四十穴
DK	商陽二穴
SS	一名絶陽. 在手大指次指外側, 去爪甲角如韭葉. 手陽明脈之所出也爲井. 鍼入一分, 留一呼, 可灸三壯. 《銅人》
DK	二間二穴
SS	一名間谷. 在手大指次指本節前, 內側陷中. 手陽明脈之所流爲滎. 鍼入三分, 留三呼, 可灸三壯. 《銅人》
DK	三間二穴
SS	一名少谷. 在手大指次指本節後, 內側陷中. 手陽明脈之所注爲腧. 鍼入三分, 留三呼, 可灸三壯. 《銅人》
DK	合谷二穴
SS	一名虎口, 在手大指次指岐骨間陷中. 《銅人》
SS	在手大指次指兩骨罅間宛宛中, 動脈應手. 《資生》
SS	手陽明脈之所過爲原. 鍼入三分, 留六呼, 可灸三壯.
SS	姙婦不可刺, 損胎氣. 《銅人》
DK	陽谿二穴
SS	一名中魁. 在手腕中上側兩筋間陷者中. 手陽明脈之所行爲經. 鍼入三分, 留七呼, 可灸三壯. 《銅人》
DK	偏歷二穴
SS	在腕中後三寸. 手陽明絡別走太陰. 鍼入三分, 留七呼, 可灸三壯. 《銅人》
DK	溫留二穴
SS	一名逆注, 一名池頭, 在腕後, 小士五寸, 大士六寸. 《銅人》
SS	在腕後五寸六寸間. 《資生》
SS	手陽明郄, 鍼入三分, 可灸三壯. 《銅人》
SS	大士, 小士, 卽大人, 小兒也. 《綱目》
DK	下廉二穴
SS	在輔骨下, 去上廉一寸. 《銅人》
SS	在曲池前五寸, 兌肉分, 外斜. 《入門》
SS	鍼入五分, 留五呼, 可灸三壯. 《銅人》
DK	上廉二穴
SS	在三里下一寸. 《銅人》
SS	在曲池前四寸. 《入門》
SS	其分, 獨抵陽明之會外斜. 《綱目》
SS	鍼入五分, 可灸五壯. 《銅人》
DK	三里二穴
SS	在曲池下二寸. 《銅人》
SS	按之, 肉起銳肉之端. 《綱目》
SS	鍼入二分, 可灸三壯. 《銅人》
DK	曲池二穴
SS	在肘外輔骨, 屈肘曲骨之中. 《銅人》
SS	在肘外輔, 屈肘兩骨中, 文頭盡處, 以手拱胸取之. 《入門》
SS	手陽明脈之所入爲合. 鍼入五分, 留七呼, 可灸三壯. 《靈樞》
DK	肘髎二穴
SS	在肘大骨外廉, 近大筋陷中. 可灸三壯, 鍼入三分. 《銅人》
DK	五里二穴
SS	在肘上三寸, 行向裏大脈中央. 可灸十壯, 禁不可鍼. 《銅人》
SS	內經曰, 大禁二十五, 在天府下五寸. 註云, 五里穴也. 大禁者, 禁不可刺也.
SS	迎之五里, 中道而止, 五至而已, 五往而藏之氣盡矣. 故五五二十五, 而竭其輸矣. 此所謂奪其天氣也. 故曰, 闚門而刺之者, 死於家中, 入門而刺之者, 死於堂上, 傳之後世, 以爲刺禁. 《靈樞》
DK	臂臑二穴
SS	在肘上七寸䐃肉端, 平手取之. 手陽明絡. 鍼入三分, 可灸三壯. 《銅人》
SS	在肩髃一夫, 兩筋兩骨罅陷宛中, 平手取之. 不得拏手令急, 其穴卽閉, 宜灸不宜刺. 《資生》
DK	肩髃二穴
SS	一名中肩井, 一名扁骨. 在肩端兩骨間陷者宛宛中, 擧臂取之. 《銅人》
SS	在膊骨頭肩端兩骨間. 《資生》
SS	鍼入六分, 留六呼, 刺則泄肩臂熱氣. 可灸七壯, 至二七壯. 若灸偏風不遂, 至七七壯止.
SS	唐庫狄欽, 患風痺, 手不得伸, 甄權鍼此穴, 立愈. 《銅人》
DK	巨骨二穴
SS	在肩端上行, 兩叉骨罅間陷中. 鍼入一寸半, 可灸五壯. 《銅人》
DK	天鼎二穴
SS	在側頸, 缺盆直扶突後一寸. 《銅人》
SS	在頸, 缺盆氣舍後一寸五分. 《綱目》
SS	鍼入三分, 可灸三壯. 《銅人》
DK	迎香二穴
SS	一名衝陽, 在禾髎上一寸, 鼻孔傍五分. 鍼入三分, 留三呼, 禁不可灸. 《銅人》
DK	扶突二穴
SS	一名水穴, 在人迎後一寸五分. 《銅人》
SS	在氣舍後一寸五分. 《綱目》
SS	在曲頰下一寸, 仰而取之. 《入門》
SS	鍼入三分, 可灸三壯. 《銅人》
DK	禾髎二穴
SS	一名長頻. 直鼻孔下, 挾水溝傍五分. 鍼入二分, 禁不可灸. 《銅人》


CC	足陽明胃經流注
ZZ	足陽明之脈, 起於鼻之交頞中, 傍約太陽之脈, 下循鼻外迎香穴, 入上齒中還出, 挾口環脣, 下交承漿穴名, 却循頤後下廉, 出大迎穴名, 循頰車穴名, 上耳前, 過客主人穴名, 循髮際, 至額顱. 其支者, 從大迎前下人迎穴名, 循喉嚨, 入缺盆, 下膈, 屬胃, 絡脾. 其直者, 從缺盆下乳內廉, 下挾臍, 入氣衝中穴名. 其支者, 起胃下口, 循腹裏, 下至氣衝中而合, 以下髀關穴名, 抵伏兎穴名, 下入膝臏中腿下脛上接處曰膝臏, 謂膝之盖骨也, 下循䯒外廉卽上廉, 下廉, 解谿穴也, 下足跗足面曰趺, 衝陽穴也, 入中指內間陷谷穴. 其支者, 下膝三寸而別下, 入中指外間內庭穴. 其支者, 別跗上, 入大指間, 出其端厲兌穴也. 自此交入足太陰. 是動則病凄凄然振寒, 善伸數欠, 顔黑顔卽額也, 病至則惡人與火, 聞木音則惕然而驚, 心動欲獨閉戶牖而處, 甚則欲上高而歌, 棄衣而走, 賁響腹脹, 是謂骭厥骭卽脛之別名. 是主血所生病者, 狂瘧, 溫淫, 汗出, 鼽衄, 口喎, 脣疹, 頸腫, 喉痺, 大腹水腫, 膝臏腫痛, 循膺ㆍ乳ㆍ街ㆍ股ㆍ伏兎ㆍ䯒外廉ㆍ足跗上皆痛, 中指不用. 氣盛則身以前皆熱. 其有餘於胃, 則消穀善飢, 尿色黃. 氣不足則身以前皆寒. 胃中寒則脹滿. 盛者, 人迎大三倍於寸口, 虛者, 人迎反小於寸口也. 《靈樞》
ZZ	辰時, 自迎香穴, 交與承泣穴, 上行至頭維, 對人迎, 循胸腹下, 至足指厲兌穴止. 《入門》
ZZ	陽明, 根于厲兌, 結于顙大, 顙大者, 鉗耳也. 《靈樞》


CC	足陽明胃經左右凡九十穴
DK	厲兌二穴
SS	在足大指次指端外側, 去爪甲如韭葉. 足陽明脈之所出爲井. 鍼入一分, 可灸一壯. 《銅人》
DK	內庭二穴
SS	在足大指次指外間, 陷中. 《銅人》
SS	在足次指與三指岐骨間, 陷中. 《入門》
SS	足陽明脈之所流爲滎. 鍼入三分, 留十呼, 可灸三壯. 《銅人》
DK	陷谷二穴
SS	在足大指次指外間, 本節後陷中. 去內庭二寸. 足陽明脈之所注爲腧. 鍼入三分, 留七呼, 可灸三壯. 《銅人》
DK	衝陽二穴
SS	一名會原. 在足跗上五寸, 骨間動脈. 去陷谷三寸. 《銅人》
SS	在內庭上五寸, 骨間動脈. 《入門》
SS	在足跗上五寸陷者中, 搖足而得之. 《靈樞》
SS	足陽明脈之所過爲原. 鍼入五分, 留十呼, 可灸三壯. 《銅人》
DK	解谿二穴
SS	在衝陽後一寸半, 腕上陷中. 《銅人》
SS	上衝陽一寸半, 陷者中. 《靈樞》
SS	在足腕上, 繫草鞋帶處, 去內庭上六寸半. 《入門》
SS	足陽明脈之所行爲經. 鍼入五分, 留五呼, 可灸三壯. 《銅人》
DK	豊隆二穴
SS	在外踝上八寸, 下廉䯒骨外廉間陷中.
SS	足陽明絡別走太陰. 鍼入三分, 可灸三壯. 《銅人》
DK	下巨虛二穴
SS	一名下廉. 在上廉下三寸. 《銅人》
SS	在三里下六寸, 當擧足取之. 《入門》
SS	在上廉下三寸, 兩筋兩骨罅陷宛宛中. 蹲坐取之. 《資生》
SS	鍼入八分, 可灸三壯. 《銅人》
DK	條口二穴
SS	在下廉上一寸, 上廉下一寸. 《銅人》
SS	在三里下五寸. 擧足取之. 《入門》
SS	鍼入三分, 禁不可灸. 《入門》
DK	上巨虛二穴
SS	一名上廉. 在三里下三寸. 《銅人》
SS	在膝犢鼻下䯒外廉六寸. 擧足取之.
SS	在三里下三寸, 兩筋兩骨罅陷宛宛中. 《資生》
SS	鍼入八分, 可灸三壯, 一云, 隨年數爲壯. 《銅人》
DK	三里二穴
SS	在膝下三寸, 䯒骨外大筋內宛宛中. 《銅人》
SS	在膝下三寸陷中, 䯒骨外廉兩筋肉分間. 《內經》
SS	在犢鼻下三寸, 䯒骨外廉分肉間. 《入門》
SS	以手約膝, 取中指梢盡處, 是穴. 《得效》
SS	深則足趺陽脈不見, 按之太衝脈不動, 是正穴. 《資生》
SS	足陽明脈之所入爲合, 鍼入一寸, 可灸七壯一云三壯. 《銅人》
SS	明堂云, 人年三十以上, 若不灸三里, 令氣上衝目.
SS	三里下三寸爲上廉, 復下三寸爲下廉, 大腸屬上廉, 小腸屬下廉, 足陽明胃脈也. 然則是大腸小腸, 皆屬于胃也. 《靈樞》
SS	點三里穴, 但按趺陽脈不應, 方是正穴. 《丹心》
DK	犢鼻二穴
SS	在膝臏下䯒骨上, 骨解大筋中. 《銅人》
SS	膝臏下䯒挾罅大筋中. 《資生》
SS	在膝頭眼外側大筋陷中. 鍼入六分, 禁不可灸. 《入門》
DK	梁丘二穴
SS	在膝上二寸, 兩筋間. 足陽明之郄, 鍼入三分, 可灸三壯. 《銅人》
DK	陰市二穴
SS	一名陰鼎. 在膝上三寸, 伏兎下陷中. 《銅人》
SS	在膝內輔骨後, 大筋下小筋上, 屈膝得之. 《資生》
SS	在膝上, 當伏兎下行二寸. 臨膝取之. 《綱目》
SS	鍼入三分, 留七呼, 禁不可灸. 《銅人》
DK	髀關二穴
SS	在膝上伏兎後, 交文中. 《銅人》
SS	在膝上伏兎後, 胯骨橫文中. 《入門》
SS	鍼入六分, 可灸三壯. 《銅人》
DK	伏兎二穴
SS	一名外丘. 在膝上六寸起肉是. 一云, 在膝盖上七寸. 《銅人》
SS	在膝髀罅上六寸, 向裏. 正跪正坐而取之. 《入門》
SS	鍼入五分, 禁不可灸. 《銅人》
DK	氣衝二穴
SS	一名氣街. 在歸來下, 鼠鼷上一寸動脈中. 《銅人》
SS	在腹臍下, 橫骨兩端鼠鼷上. 《資生》
SS	在天樞下八寸動脈. 《入門》
SS	可灸七壯, 禁不可鍼. 《銅人》
DK	歸來二穴
SS	在水道下二寸. 《銅人》
SS	在天樞下七寸. 《入門》
SS	鍼入八分, 可灸五壯. 《銅人》
DK	水道二穴
SS	在大巨下三寸, 天樞下五寸. 鍼入二寸五分, 可灸五壯. 《銅人》
DK	大巨二穴
SS	在外陵下一寸. 鍼入五分, 可灸五壯. 《銅人》
DK	外陵二穴
SS	在天樞下一寸. 鍼入八分, 可灸五壯. 《銅人》
DK	天樞二穴
SS	一名長谿. 一名谷門. 大腸之募也. 在肓腧傍一寸五分, 挾臍二寸. 《銅人》
SS	魂魄之舍, 不可鍼. 合臍相去各三寸. 《資生》
SS	平臍傍各三寸. 《入門》
SS	鍼入八分, 留七呼, 可灸百壯. 《銅人》
DK	滑肉門二穴
SS	在太一下一寸. 鍼入八分, 可灸五壯. 《銅人》
DK	太一二穴
SS	在關門下一寸. 鍼入八分, 可灸五壯. 《銅人》
DK	關門二穴
SS	在梁門下一寸. 鍼入八分, 可灸五壯. 《銅人》
DK	梁門二穴
SS	在承滿下一寸. 鍼入八分, 可灸五壯. 《銅人》
DK	承滿二穴
SS	在不容下一寸. 《銅人》
SS	挾巨闕兩傍各一寸半. 《資生》
SS	鍼入八分, 可灸五壯. 《銅人》
DK	不容二穴
SS	在幽門傍相去各一寸五分. 《銅人》
SS	在幽門兩傍各一寸五分, 去任脈二寸, 直四肋端. 《綱目》
SS	平巨闕傍三寸, 挺身取之. 《入門》
SS	挾鳩尾, 當乳下三寸. 《資生》
SS	鍼入五分, 可灸五壯. 《銅人》
DK	乳根二穴
SS	在乳中下一寸四分陷中. 仰而取之. 《銅人》
SS	在當乳下一寸六分. 入門ㆍ資生幷云, 一寸六分. 《綱目》
SS	鍼入三分, 可灸五壯. 《銅人》
DK	乳中二穴
SS	當乳中是. 《銅人》
SS	卽乳頭上也. 《入門》
SS	鍼宜淺刺二分, 禁不可灸. 《入門》
DK	膺窓二穴
SS	在屋翳下一寸六分. 鍼入三分, 可灸五壯. 《銅人》
DK	屋翳二穴
SS	在庫房下一寸六分陷中. 仰而取之. 鍼入三分, 可灸五壯. 《銅人》
DK	庫房二穴
SS	在氣戶下一寸六分陷中. 仰而取之. 鍼入三分, 可灸五壯. 《銅人》
DK	氣戶二穴
SS	在巨骨下, 挾腧府兩傍相去各二寸陷中. 仰而取之. 鍼入三分, 可灸五壯. 《銅人》
SS	自氣戶至乳根六穴, 去膺中行各四寸, 遆相去各一寸六分. 《資生》
DK	缺盆二穴
SS	一名天盖. 在肩前橫骨陷中. 可灸三壯, 禁不可鍼. 《銅人》
SS	肩前廉, 六穴, 臑會極外, 肩髃次之, 缺盆極裏. 《綱目》
DK	氣舍二穴
SS	在頸, 直人迎下, 挾天突傍陷中. 鍼入三分, 可灸三壯. 《銅人》
DK	水突二穴
SS	一名水門. 在頸大筋前, 直人迎下. 鍼入三分, 可灸三壯. 《銅人》
DK	人迎二穴
SS	一名五會. 在頸大脈動應手, 挾結喉兩傍各一寸五分. 仰而取之. 以候五藏氣. 鍼入四分, 若過深則殺人, 禁不可灸. 《銅人》
DK	大迎二穴
SS	在曲頷前一寸二分骨陷中動脈. 又以口下當兩肩取之. 鍼入三分, 留七呼, 可灸三壯. 《銅人》
DK	地倉二穴
SS	一名胃維. 挾口吻傍四分外. 《銅人》
SS	如近下, 有脈微微動者是. 《綱目》
SS	鍼入三分, 留五呼, 日可灸二七壯, 至七七壯止. 艾炷若大, 口轉喎, 却灸承漿七七壯, 卽愈. 《銅人》
DK	巨髎二穴
SS	在挾鼻孔傍八分, 直目瞳子. 鍼入三分, 可灸七壯. 《銅人》
DK	四白二穴
SS	在目下一寸直目瞳子. 鍼入三分, 若鍼深, 令人目烏色. 可灸七壯. 《銅人》
DK	承泣二穴
SS	在目下七分, 直目瞳子. 禁不宜鍼, 鍼之令人目烏色, 可灸三壯. 《銅人》
DK	頰車二穴
SS	一名機關. 在耳下曲頰端近前陷中. 側臥開口取之. 《銅人》
SS	在耳下八分, 小近前曲頰端陷中. 開口有空. 《入門》
SS	鍼入四分, 得氣卽瀉. 可灸七壯, 至七七壯. 《銅人》
DK	下關二穴
SS	在上關下. 《銅人》
SS	在客主人下卽上關穴, 耳前動脈下廉. 《綱目》
SS	合口有空, 張口則閉, 宜側臥閉口取穴. 《入門》
SS	鍼入四分, 得氣卽瀉, 禁不可灸. 《銅人》
SS	側面部, 在耳前, 十二穴, 頭維居上, 禾髎ㆍ客主人次之, 耳門又次之, 聽會又次之, 下關居下. 《綱目》
DK	頭維二穴
SS	在額角入髮際. 本神傍一寸五分. 鍼入三分, 禁不可灸. 《銅人》


CC	足太陰脾經流注
ZZ	足太陰之脈, 起於大指之端隱白穴, 循指內側白肉際大都穴, 過核骨後太白穴, 上內踝前廉商丘穴, 上腨內腨謂脛之魚腹也, 循䯒骨後交出厥陰之前, 上循膝股內前廉陰陵泉穴, 入腹, 屬脾絡胃, 上膈挾咽, 連舌本, 散舌下. 其支者, 復從胃, 別上膈, 注心中自此, 交入手少陰. 是動則病舌本强, 食則嘔, 胃脘痛, 腹脹, 善噫, 得後與氣則快然如衰, 身體皆重. 是主脾所生病者, 舌本痛, 體不能動搖, 食不下, 煩心, 心下急痛, 寒瘧, 溏瘕泄水下, 黃疸, 不能臥, 强立股膝內腫厥, 足大指不用. 盛者, 寸口大三倍於人迎, 虛者, 寸口反小於人迎也. 《靈樞》
ZZ	巳時, 自衝陽, 過交與隱白, 循腿腹上行, 至腋下大包穴止. 《入門》
ZZ	太陰根于隱白, 結于太倉. 《靈樞》


CC	足太陰脾經左右凡四十二穴
DK	隱白二穴
SS	在足大指端內側, 去爪甲角如韭葉. 足太陰脈之所出爲井. 鍼入一分, 留三呼, 禁不可灸. 《銅人》
DK	大都二穴
SS	在足大指內側本節後陷中. 《銅人》
SS	在本節內側白肉際. 《資生》
SS	足太陰脈之所流爲滎. 鍼入二分, 留七呼, 可灸三壯. 《靈樞》
DK	太白二穴
SS	在足大指內側, 核骨下陷中. 足太陰脈之所注爲腧. 鍼入三分, 留七呼, 可灸三壯. 《銅人》
DK	公孫二穴
SS	在足大指本節之後一寸. 《銅人》
SS	在太白後一寸陷中. 《入門》
SS	足太陰絡別走陽明. 鍼入四分, 可灸三壯. 《銅人》
DK	商丘二穴
SS	在足內踝骨下微前陷中. 足太陰脈之所行爲經. 鍼入三分, 留七呼, 可灸三壯. 《銅人》
DK	三陰交二穴
SS	在內踝上三寸骨下陷中. 《銅人》
SS	在骨後筋前. 《入門》
SS	足太陰ㆍ厥陰ㆍ少陰之會. 鍼入三分, 可灸三壯.
SS	昔, 有宋太子善醫術, 逢一孕婦, 診曰, 是一女. 徐文伯診曰, 此一男一女也. 太子性急, 欲剖視之, 文伯曰, 臣請鍼之, 瀉足三陰交, 補手合谷, 應鍼而落, 果如文伯之言. 故姙娠不可刺. 《銅人》
DK	漏谷二穴
SS	在內踝上六寸, 骨下陷中. 鍼入三分, 禁不可灸. 《銅人》
DK	地機二穴
SS	一名脾舍. 在別走上一寸空中. 在膝下五寸. 足太陰之郄. 《銅人》
SS	在膝下五寸大骨後, 伸足取之. 《入門》
SS	鍼入三分, 可灸三壯. 《銅人》
DK	陰陵泉二穴
SS	在膝下內側輔骨下陷中, 伸足乃得之. 《銅人》
SS	在膝內側輔骨下陷中. 《資生》
SS	曲膝取之. 《入門》
SS	足太陰脈之所合. 鍼入五分, 留七呼, 禁不可灸. 《入門》
DK	血海二穴
SS	在膝臏上內廉, 白肉際三寸. 《銅人》
SS	在膝臏上三寸內廉, 骨後筋前白肉際. 《入門》
SS	鍼入五分, 可灸三壯. 《銅人》
DK	箕門二穴
SS	在魚腹上, 越筋間, 陰股內動脈應手. 《銅人》
SS	在股上, 起筋間. 《靈樞》
SS	在血海上六寸, 陰股內動脈應手筋間. 《入門》
SS	可灸三壯, 禁不可鍼. 《入門》
DK	衝門二穴
SS	一名慈宮. 上去大橫五寸. 在府舍下, 橫骨兩端約文中動脈. 鍼入七分, 可灸五壯. 《銅人》
DK	府舍二穴
SS	在腹結下二寸, 大橫下三寸. 足太陰ㆍ陰維ㆍ厥陰之會. 此三脈, 上下三入腹, 絡肝脾, 結心肺, 從脇上至肩. 此太陰郄, 三陰ㆍ陽明之別. 鍼入七分, 可灸五壯. 《銅人》
DK	腹結二穴
SS	一名腸窟, 一名腹屈. 在大橫下三寸. 鍼入七分, 可灸五壯. 《銅人》
DK	大橫二穴
SS	在腹哀下一寸六分. 《銅人》
SS	平臍傍四寸半. 《入門》
SS	去章門合爲六寸. 《資生》
SS	鍼入七分, 可灸五壯. 《銅人》
SS	自期門至衝門, 去腹中行各當四寸半. 《資生》
DK	腹哀二穴
SS	在日月下一寸六分. 鍼入三分, 禁不可灸. 《銅人》
DK	食竇二穴
SS	在天谿下一寸六分陷中. 擧臂取之. 鍼入四分, 可灸五壯. 《銅人》
DK	天谿二穴
SS	在胸鄕下一寸六分陷中. 仰而取之. 鍼入四分, 可灸五壯. 《銅人》
DK	胸鄕二穴
SS	在周榮下一寸六分陷中. 仰而取之. 鍼入四分, 可灸五壯. 《銅人》
DK	周榮二穴
SS	在中府下一寸六分陷中. 仰而取之. 鍼入四分, 禁不可灸. 《銅人》
DK	大包二穴
SS	在淵腋下三寸. 此脾之大絡, 布胸脇中, 出九肋間. 鍼入三分, 可灸三壯. 《銅人》
SS	雲門ㆍ中府ㆍ周榮ㆍ胸鄕ㆍ天谿ㆍ食竇六穴, 去膺中行各六寸六分. 《資生》


CC	手少陰心經流注
ZZ	手少陰之脈, 起於心中, 出屬心系, 下膈絡小腸. 其支者, 從心系, 上挾咽喉, 繫目. 其直者, 復從心系, 却上肺, 下出腋下, 下循臑內後廉, 行太陰心主之後, 下肘內少海穴, 循臂內後廉靈道穴, 抵掌後銳骨之端神門穴, 入掌內後廉少府穴, 循小指之內, 出其端少衝穴, 自此交入手太陽. 是動則病嗌乾, 心痛, 渴而欲飮, 是謂臂厥. 是主心所生病者, 目黃, 脇痛, 臑臂內後廉痛厥, 掌中熱. 盛者, 寸口大再倍於人迎, 虛者, 寸口反小於人迎也. 《靈樞》
ZZ	午時, 自大包, 交與極泉, 循臂行, 至小指少衝穴止. 《入門》


CC	手少陰心經左右凡一十八穴
DK	少衝二穴
SS	一名經始. 在手小指端內側, 去爪甲角如韭葉. 手少陰脈之所出爲井. 鍼入一分, 可灸二壯. 《銅人》
DK	少府二穴
SS	在手小指本節後陷中, 直勞宮. 手少陰脈之所流爲滎. 鍼入二分, 可灸五壯. 《銅人》
DK	神門二穴
SS	一名銳衝, 一名中都. 在掌後銳骨之端動脈陷中. 手少陰脈之所注爲腧. 鍼入三分, 留七呼, 可灸七壯. 《銅人》
SS	內經言, 心臟堅固, 邪不能容, 故手少陰獨無輸. 其外經病而藏不病者, 獨取其經於掌後銳骨之端, 神門穴是也. 《綱目》
DK	陰郄二穴
SS	在掌後脈中, 去腕五分. 《銅人》
SS	在掌後五分動脈中. 手少陰郄. 鍼入三分, 可灸七壯. 《入門》
DK	通里二穴
SS	在腕後一寸. 手少陰絡別走太陽. 鍼入三分, 可灸三壯. 《銅人》
DK	靈道二穴
SS	在掌後一寸五分. 手少陰脈之所行爲經. 鍼入三分, 可灸三壯. 《銅人》
DK	少海二穴
SS	一名曲折. 在肘內廉節後陷中. 《銅人》
SS	在肘內, 大骨外, 去肘端五分. 《綱目》
SS	在肘內廉節後陷中動脈應手. 屈肘得之. 《資生》
SS	肘內廉, 橫文頭盡處陷中. 曲手向頭取之. 《入門》
SS	手少陰脈之所入爲合. 鍼入三分, 可灸三壯. 《銅人》
DK	靑靈二穴
SS	在肘上三寸. 伸肘擧臂取之. 可灸七壯, 禁不可鍼. 《銅人》
DK	極泉二穴
SS	在臂內腋下, 筋間動脈入胸處. 鍼入三分, 可灸七壯. 《銅人》


CC	手太陽小腸經流注
ZZ	手太陽之脈, 起於小指之端少澤穴, 循手外側本節前前谷穴, 本節後後谿穴, 上腕腕前腕骨穴, 腕中陽谷穴, 出踝中, 直上循臂骨下廉, 出肘內側兩骨之間小海穴, 上循臑外後廉, 出肩解, 繞肩胛, 交肩上, 入缺盆, 向腋, 絡心, 循咽, 下膈, 抵胃, 屬小腸. 其支者, 從缺盆, 貫頸上頰, 至目銳眥, 却入耳中. 其支者, 別頰, 上䪼, 抵鼻, 至目內眥, 斜絡於顴顴, 頰骨也. 自此交入足太陽. 是動則病嗌痛, 頷腫, 不可回顧, 肩似拔, 臑似折. 是主液所生病者, 耳聾, 目黃, 頰頷腫, 頸ㆍ肩ㆍ臑ㆍ肘ㆍ臂外後廉痛. 盛者, 人迎再倍於寸口, 虛者, 人迎反小於寸口也. 《靈樞》
ZZ	未時, 自少衝, 交與少澤, 循肘上行, 至聽宮穴止. 《入門》


CC	手太陽小腸經左右凡三十八穴
DK	少澤二穴
SS	一名少吉. 在手小指之端外側, 去爪甲角下如韭葉. 手太陽脈之所出爲井. 鍼入一分, 留二呼, 可灸一壯. 《銅人》
DK	前谷二穴
SS	在手小指外側本節前陷中. 手太陽脈之所流爲滎. 鍼入一分, 留三呼, 可灸三壯. 《銅人》
DK	後谿二穴
SS	在手小指外側本節後陷中. 《銅人》
SS	本節後橫文尖盡處. 握掌取之. 《入門》
SS	手太陽脈之所注爲腧. 鍼入二分, 留三呼, 可灸三壯. 《銅人》
DK	腕骨二穴
SS	在手外側腕前臂下掌上節處曰腕起骨下陷中. 《銅人》
SS	在掌後外側高骨下陷中. 握掌向內取之. 《入門》
SS	在手外側腕骨之前. 《靈樞》
SS	手太陽脈之所過爲原. 針入二分, 留三呼, 可灸三壯. 《銅人》
DK	陽谷二穴
SS	在手外側, 腕中銳骨下陷中. 手太陽脈之所行爲經. 鍼入二分, 留三呼, 可灸三壯. 《銅人》
DK	養老二穴
SS	在手踝骨上一空. 在腕後一寸陷中. 針入三分, 可灸三壯. 《銅人》
DK	支正二穴
SS	在腕骨後五寸. 《銅人》
SS	在腕後五寸, 去養老四寸陷中. 《資生》
SS	手太陽絡別走少陰. 鍼入三分, 可灸三壯. 《銅人》
DK	小海二穴
SS	在肘內大骨外, 去肘端五分陷中. 《銅人》
SS	屈手向頭取之. 又云, 屈肘得之. 《入門》
SS	手太陽脈之所入爲合. 鍼入二分, 可灸三壯. 《銅人》
DK	肩貞二穴
SS	在肩曲胛上兩骨解間. 肩髃後陷中. 《銅人》
SS	在肩髃後, 兩骨罅間. 《入門》
SS	鍼入八分, 禁不可灸. 《入門》
DK	臑腧二穴
SS	在肩髎後, 大骨下, 胛上廉陷中. 擧臂取之. 鍼入八分, 可灸三壯. 《銅人》
DK	天宗二穴
SS	在秉風後, 大骨下陷中. 鍼入五分, 留六呼, 可灸三壯. 《銅人》
DK	秉風二穴
SS	在天髎外, 肩上, 小髃骨後. 擧臂有空. 《銅人》
SS	在天宗前, 小髃後. 《入門》
SS	鍼入五分, 可灸五壯. 《銅人》
DK	曲垣二穴
SS	在肩中央, 曲胛陷中. 按之應手痛. 鍼入五分, 可灸十壯. 《銅人》
DK	肩外腧二穴
SS	在肩胛上廉, 去脊三寸陷中. 《銅人》
SS	去大杼, 傍三寸. 《入門》
SS	鍼入六分, 可灸三壯. 《銅人》
DK	肩中腧二穴
SS	在肩胛內廉, 去脊二寸陷中. 《銅人》
SS	去大杼, 傍二寸. 《入門》
SS	鍼入三分, 留七呼, 可灸十壯. 《銅人》
SS	肩後廉, 十二穴, 臑腧ㆍ肩貞極外, 天宗ㆍ曲垣次之, 外腧ㆍ中腧極裏. 《綱目》
DK	天容二穴
SS	在耳下曲頰後. 《銅人》
SS	在頰車後陷中. 《入門》
SS	針入一寸, 可灸三壯. 《銅人》
DK	天窓二穴
SS	一名窓籠. 在頸大筋前, 曲頰下, 挾扶突後動脈應手陷中. 《銅人》
SS	在完骨下, 髮際上, 頸上大筋處, 動脈陷中. 《入門》
SS	鍼入三分, 可灸三壯. 《銅人》
DK	顴髎二穴
SS	在面頄骨下廉, 銳骨端陷中. 《銅人》
SS	在面頰銳骨下下廉陷中. 《入門》
SS	鍼入三分, 禁不可灸. 《銅人》
DK	聽宮二穴
SS	在耳中珠子, 大如赤小豆. 《銅人》
SS	在耳前珠子傍. 《入門》
SS	鍼入三分, 可灸三壯. 《銅人》


CC	足太陽膀胱經流注
ZZ	足太陽之脈, 起於目內眥睛明穴, 上額, 交巓上百會穴. 其支者, 從巓頂爲中, 頂前曰顖, 頂後曰腦, 頂左右曰角, 至耳上角. 其直者, 從巓入絡腦, 還出別下項, 循肩髆內, 挾脊, 抵腰中, 入循膂, 絡腎, 屬膀胱. 其支者, 從腰中, 下貫臀, 入膕中膕謂膝解之後, 曲脚之中也. 卽委中穴. 其支者, 從髆內左右, 別下貫胂胂謂兩髀骨下竪起肉也, 挾脊內, 過髀樞髀骨節也. 卽環跳穴, 循髀外後廉, 下合膕中, 以下貫腨內足肚曰腨, 出外踝之後崑崙穴, 循京骨穴名也, 至小指外側端至陰穴也. 自此交入足少陰. 是動則病衝頭痛, 目似脫, 項似拔, 脊痛, 腰似折, 髀不可以曲, 膕如結, 腨如裂, 是謂踝厥. 是主筋所生病者, 痔瘡, 狂癲疾, 頭腦頂痛, 目黃, 淚出, 鼽衄, 項ㆍ背ㆍ腰ㆍ尻ㆍ膕ㆍ腨ㆍ脚皆痛, 小指不用. 盛者, 人迎大再倍於寸口, 虛者, 人迎反小於寸口也. 《靈樞》
ZZ	申時, 自聽宮, 交與睛明, 循頭頸, 下背腰臀腿, 至足至陰穴止. 《入門》
ZZ	太陽, 根于至陰, 結于命門. 命門者, 目也. 《靈樞》


CC	足太陽膀胱經左右凡一百二十六穴
DK	至陰二穴
SS	在足小指端外側, 去爪甲角如韭葉. 足太陽脈之所出爲井. 鍼入一分, 留五呼, 可灸三壯. 《銅人》
DK	通谷二穴
SS	在足小指本節之前外側陷中. 足太陽脈之所流爲滎. 鍼入二分, 留五呼, 可灸三壯. 《銅人》
DK	束骨二穴
SS	在足小指本節之後外側陷中. 足太陽脈之所注爲腧. 鍼入三分, 留五呼, 可灸三壯. 《銅人》
DK	金門二穴
SS	一名關梁. 在足外踝下骨空陷中. 足太陽郄. 鍼入三分, 可灸三壯. 《銅人》
DK	京骨二穴
SS	在足外側大骨下, 赤白肉際陷中. 按而取之. 足太陽脈之所過爲原. 鍼入三分, 留七呼, 可灸三壯. 《銅人》
DK	申脈二穴
SS	在外踝下陷中, 容爪甲, 白肉際. 《銅人》
SS	在外踝下五分. 《資生》
SS	陽蹻脈所生. 鍼入三分, 禁不可灸. 《銅人》
DK	僕參二穴
SS	一名安邪. 在足後跟骨下陷中. 拱足得之. 鍼入三分, 可灸七壯. 《銅人》
DK	崑崙二穴
SS	在足外踝後跟骨上陷中. 《銅人》
SS	在跟骨上陷中, 細脈動應手. 《資生》
SS	在外踝下一寸, 大筋下. 《資生》
SS	足太陽脈之所行爲經. 鍼入五分, 留十呼, 可灸五壯. 《靈樞》
DK	付陽二穴
SS	在外踝上三寸, 飛陽下. 《銅人》
SS	陽蹻之郄. 太陽前, 少陽後, 筋骨間. 《綱目》
SS	鍼入五分, 留七呼, 可灸三壯. 《銅人》
DK	飛陽二穴
SS	一名厥陽. 在外踝上七寸骨後. 鍼入五分, 可灸三壯. 《銅人》
DK	承山二穴
SS	一名魚腹. 一名腸山. 一名肉柱. 在銳腨腸下分肉間陷中. 《銅人》
SS	在腨股分肉間. 拱足擧地一尺取之. 《入門》
SS	在腿肚下分肉間. 《資生》
SS	鍼入七分, 可灸五壯. 《銅人》
DK	承筋二穴
SS	一名腨腸. 一名直腸. 在腨腸中央. 《銅人》
SS	在脛後, 腨股中央, 從脚跟上七寸. 《入門》
SS	可灸三壯, 禁不可針. 《入門》
DK	合陽二穴
SS	在膝約文中央下三寸一云二寸.
SS	在直委中下一寸. 《入門》
SS	鍼入五分, 可灸五壯. 《銅人》
DK	委中二穴
SS	在膕中央約文中動脈陷中. 《銅人》
SS	在膝腕內膕橫紋中央動脈. 《入門》
SS	委中者, 血郄也. 在膕中央. 可出血, 痼疹皆愈. 《資生》
SS	在曲踿內, 兩筋兩骨中宛宛. 又云, 膝解後曲脚中. 背面取之. 《資生》
SS	又於四畔紫脈上去血, 如藤塊者, 不可出血. 血不止, 令人夭. 《綱目》
SS	宜鍼入一寸半一云五分, 留七呼, 禁不可灸. 《綱目》
DK	委陽二穴
SS	在承扶下六寸. 屈伸取之. 《銅人》
SS	三焦下輔腧也. 在足太陽後出於膕中外廉兩筋間. 《資生》
SS	在膝腕橫文尖外廉兩筋間, 委中外二寸, 屈伸取之. 《入門》
SS	鍼入七分, 可灸三壯. 《銅人》
SS	銅人云, 委陽在足太陽前, 少陽之後, 出于膕中外廉兩筋間, 承扶下六寸. 此足太陽之別絡手少陽經也. 以今經文考之, 當云, 一尺六寸. 又按經文, 取委陽者, 屈伸而索之, 取陽陵泉者, 正竪膝與之齊, 下至委陽之前取之. 是知委者曲也. 委中卽兩膕之中央, 委陽卽曲踿之陽分, 約文之盡處兩筋間. 推其分野, 則正當太陽少陽之間, 內外廉之界. 故曰, 太陽之前, 少陽之後, 膕中外廉也. 其穴正在約文兩筋之間, 只正膝與之齊, 陽陵泉正對其穴, 當爲一尺六寸無疑矣. 《綱目》
DK	浮郄二穴
SS	在委陽上一寸, 展膝得之. 鍼入五分, 可灸三壯. 《銅人》
DK	殷門二穴
SS	在承扶下六寸. 鍼入五分, 留七呼, 禁不可灸. 《銅人》
DK	承扶二穴
SS	一名肉郄. 一名陰關. 一名皮部. 在尻臀下, 股陰衝上約文中央. 《銅人》
SS	在尻臀下, 陰股上橫紋中. 《入門》
SS	針入五分, 禁不可灸. 《入門》
DK	秩邊二穴
SS	在第二十椎下兩傍, 相去各三寸陷中. 伏而取之. 鍼入五分, 可灸三壯. 《銅人》
SS	挾脊四寸, 是除脊則各一寸半也. 大杼下諸穴, 皆當除脊骨一寸, 則兩傍相去各一寸五分爲正. 大凡脊骨廣一寸, 當除之. 《資生》
DK	胞肓二穴
SS	在第十九椎下兩傍相去各三寸. 伏而取之. 鍼入五分, 可灸五七壯. 《銅人》
DK	志室二穴
SS	在第十四椎下兩傍相去各三寸陷中. 鍼入五分, 可灸五壯. 《銅人》
DK	肓門二穴
SS	在第十三椎下兩傍相去各三寸. 叉肋間, 與鳩尾相直. 鍼入五分, 可灸三十壯. 《銅人》
DK	胃倉二穴
SS	在第十二椎下兩傍相去各三寸. 鍼入五分, 可灸五七壯. 《銅人》
DK	意舍二穴
SS	在第十一椎下兩傍相去各三寸陷中. 正坐取之. 鍼入五分, 可灸五壯至百壯止. 《銅人》
DK	陽綱二穴
SS	在第十椎下兩傍相去各三寸陷中. 正坐取之. 鍼入五分, 可灸五壯. 《銅人》
DK	魂門二穴
SS	在第九椎下兩傍相去各三寸陷中. 正坐取之. 鍼入五分, 可灸五壯. 《銅人》
DK	膈關二穴
SS	在第七椎下兩傍相去各三寸陷中. 正坐取之. 鍼入五分, 可灸五壯. 《銅人》
DK	譩譆二穴
SS	在肩髆內廉, 第六椎下兩傍相去各三寸. 正坐取之. 以手重按之, 病者言譩譆, 是穴也. 《銅人》
SS	在髆內廉, 以手厭之, 令病人抱肘作譩譆之聲, 則指下動矣. 《入門》
SS	鍼入六分, 留三呼, 瀉五吸, 可灸二七壯至一百壯止. 《銅人》
DK	神堂二穴
SS	在第五椎下兩傍相去各三寸陷中. 正坐取之. 鍼入三分, 可灸五壯. 《銅人》
DK	膏肓腧二穴
SS	在第四椎下兩傍相去各三寸. 取穴法詳見下 可灸百壯, 至五百壯. 若能用心得正穴灸之, 無疾不愈. 《銅人》
SS	千金方, 於諸穴治病, 各分主之, 獨於膏肓ㆍ三里ㆍ湧泉, 特云治雜病, 盖是三穴, 無所不治也. 《資生》
DK	魄戶二穴
SS	一名魂戶. 在第三椎下兩傍相去各三寸. 正坐取之. 《銅人》
SS	在三節外三寸. 《入門》
SS	鍼入五分, 可灸五壯. 一云, 可灸七壯至百壯. 《綱目》
DK	附分二穴
SS	在第二椎下, 附項內廉兩傍相去各三寸. 《銅人》
SS	在第二節外三寸, 附項內廉陷中. 正坐取之. 《入門》
SS	針入五分, 得氣卽瀉, 日可灸七壯至百壯. 《銅人》
DK	會陽二穴
SS	一名利機. 在陰尾骶骨兩傍. 《銅人》
SS	在陰尾骨外各開一寸半. 《入門》
SS	鍼入八分, 可灸五壯. 《銅人》
DK	下髎二穴
SS	在第四空, 挾脊陷中. 鍼入二寸, 留十呼, 可灸三壯. 《入門》
SS	嘗見死人骸, 腰脊骨盡處, 有一骨, 廣如人面大, 而四穴分兩行, 了然通透, 乃是八髎穴也. 《俗方》
DK	中髎二穴
SS	在第三空, 挾脊陷中. 鍼入二寸, 留十呼, 可灸三壯. 《入門》
DK	次髎二穴
SS	在第二空, 挾脊陷中. 針入二寸, 可灸三壯. 《入門》
DK	上髎二穴
SS	在第一空, 腰髁下一寸, 挾脊陷中. 《銅人》
SS	在腰髁骨下第一空, 挾脊兩傍陷中. 餘三髎少斜, 上闊下狹. 鍼入一寸, 可灸七壯. 《入門》
DK	白環腧二穴
SS	在第二十一椎下兩傍相去各一寸五分. 《銅人》
SS	取如腰戶法, 挺杖伏地, 端身, 兩手相重支額, 縱息, 令皮膚俱緩, 乃得其穴. 《綱目》
SS	鍼入八分, 得氣先瀉後補, 禁不可灸. 《銅人》
DK	中膂內腧二穴
SS	一名脊內腧. 在二十椎下兩傍相去各一寸五分. 挾脊起肉間. 伏而取之. 鍼入三分, 留十呼, 可灸三壯. 《銅人》
DK	膀胱腧二穴
SS	在第十九椎下兩傍相去各一寸五分. 鍼入三分, 留六呼, 可灸三壯. 《銅人》
DK	小腸腧二穴
SS	在第十八椎下兩傍相去各一寸五分. 鍼入三分, 留六呼, 可灸三壯. 《銅人》
DK	大腸腧二穴
SS	在第十六椎下兩傍相去各一寸五分. 鍼入三分, 留六呼, 可灸三壯. 《銅人》
DK	腎腧二穴
SS	在第十四椎下兩傍相去各一寸五分, 與臍相對. 鍼入三分, 留七呼, 可灸隨年爲壯. 《銅人》
DK	三焦腧二穴
SS	在第十三椎下兩傍相去各一寸五分. 鍼入五分, 留七呼, 可灸三壯. 《銅人》
DK	胃腧二穴
SS	在第十二椎下兩傍相去各一寸五分. 鍼入三分, 留七呼, 可灸隨年爲壯數. 《銅人》
DK	脾腧二穴
SS	在第十一椎下兩傍相去各一寸五分. 鍼入三分, 留七呼, 可灸七壯. 《銅人》
DK	膽腧二穴
SS	在第十椎下兩傍相去各一寸五分. 正坐取之. 鍼入五分, 可灸三壯. 《銅人》
DK	肝腧二穴
SS	在第九椎下兩傍相去各一寸五分. 鍼入三分, 留六呼, 可灸三壯. 《銅人》
DK	膈腧二穴
SS	在第七椎下兩傍相去各一寸五分. 鍼入三分, 留七呼, 可灸三壯. 《銅人》
DK	心腧二穴
SS	在第五椎下兩傍相去各一寸五分. 鍼入三分, 留七呼, 得氣卽瀉, 禁不可灸. 《銅人》
DK	厥陰腧二穴
SS	在第四椎下兩傍相去各一寸五分. 鍼入三分, 可灸七壯. 《銅人》
DK	肺腧二穴
SS	在第三椎下兩傍相去各一寸五分. 《銅人》
SS	肺腧與乳相對. 引繩度之. 《資生》
SS	以搭手, 左取右, 右取左, 當中指末, 是穴. 鍼入五分, 留七呼, 可灸一百壯. 《銅人》
DK	風門二穴
SS	一名熱府. 在第二椎下兩傍相去各一寸五分. 鍼入五分, 留七呼, 可灸五壯. 今附云, 若頻刺, 泄諸陽熱氣, 背永不發癰疽. 《銅人》
DK	大杼二穴
SS	在第一椎下兩傍相去各一寸五分. 鍼入五分, 可灸七壯. 一云禁灸. 《銅人》
DK	天柱二穴
SS	在挾項, 後髮際大筋外廉陷中. 《銅人》
SS	在頸大筋外, 挾後髮際陷中. 鍼入五分, 可灸三壯. 《入門》
DK	玉枕二穴
SS	在絡却後一寸五分. 挾腦戶傍一寸三分, 起肉枕骨上. 入髮際上三寸. 可灸三壯, 禁不可鍼. 《銅人》
DK	絡却二穴
SS	一名强陽. 又名腦蓋. 在通天後一寸五分. 可灸三壯, 禁不可鍼. 《銅人》
DK	通天二穴
SS	一名天伯. 在承光後一寸五分. 鍼入三分, 留七呼, 可灸三壯. 《銅人》
DK	承光二穴
SS	在五處後一寸五分. 鍼入三分, 禁不可灸. 《銅人》
DK	五處二穴
SS	在上星傍一寸五分. 鍼入三分, 留七呼, 可灸三壯. 《銅人》
DK	曲差二穴
SS	入前髮際, 在挾神庭傍一寸五分. 鍼入二分, 可灸三壯. 《銅人》
DK	攢竹二穴
SS	一名始光. 一名光明. 一名圓柱. 在兩眉頭陷中. 鍼入一分, 留三呼, 瀉五吸. 禁不可灸.
SS	宜以細三稜鍼刺之, 宣泄熱氣, 三度刺, 目大明. 《銅人》
DK	睛明二穴
SS	一名淚孔. 在目內眥頭外一分. 《銅人》
SS	在目內眥紅肉陷中. 《入門》
SS	鍼入一寸五分, 留三呼, 禁不可灸. 《銅人》
SS	明堂云, 鍼入一分半, 盖面部宜淺刺, 是一分半爲正, 銅人誤也. 《資生》


CC	足少陰腎經流注
ZZ	足少陰之脈, 起於小指之下, 斜趨足心涌泉穴, 出然骨之下然谷穴, 循內踝之後太谿穴, 別入跟中大鍾穴, 以上腨內復溜穴, 出膕內廉陰谷穴, 上股內後廉, 貫脊, 屬腎, 絡膀胱. 其直者, 從腎, 上貫肝膈, 入肺中, 循喉嚨, 挾舌本. 其支者, 從肺, 出絡心, 注胸中自此交入手心主. 是動則病飢不欲食, 面黑如炭色, 咳唾則有血, 喉鳴而喘, 坐而欲起, 目䀮䀮如無所見, 心如懸, 若飢狀. 氣不足則善恐, 心惕惕若人將捕之, 是謂骨厥. 是主腎所生病者, 口熱, 舌乾, 咽腫, 上氣, 嗌乾及痛, 煩心, 心痛, 黃疸, 腸澼, 脊臀股內後廉痛, 痿厥, 嗜臥, 足下熱而痛. 灸則强食生肉勉强飮食, 以生肌肉, 緩帶, 被髮, 大杖, 重履而步. 盛者, 寸口大三倍於人迎, 虛者, 寸口反小於人迎也. 《靈樞》
ZZ	酉時, 自至陰與涌泉, 循膝上行至胸腧府穴止. 《入門》
ZZ	少陰, 根于涌泉, 結于廉泉. 《靈樞》


CC	足少陰腎經左右凡五十四穴
DK	涌泉二穴
SS	在足陷中, 屈足卷指宛宛中. 《銅人》
SS	涌泉者, 足心也. 跪而取之. 《靈樞》
SS	在脚心底宛中白肉際. 《資生》
SS	在脚掌中心. 《入門》
SS	足少陰脈之所出爲井. 鍼入三分, 留七呼, 禁不可灸. 若灸廢人行動. 《資生》
DK	然谷二穴
SS	一名龍淵. 在足內踝前起大骨下陷中. 《銅人》
SS	然谷者, 然骨之下者. 《靈樞》
SS	在內踝前, 直下一寸. 《資生》
SS	足少陰脈之所流爲滎. 鍼入三分, 留三呼, 不宜見血, 刺之多見血, 使人立飢欲食. 可灸三壯. 《靈樞》
DK	太谿二穴
SS	一名呂細. 在足內踝後, 跟骨上, 動脈陷中. 《銅人》
SS	在內踝後五分跟骨間, 動脈陷中. 《入門》
SS	足少陰脈之所注爲腧. 鍼入三分, 留七呼, 可灸三壯.
SS	凡人病, 有此脈則生, 無則死. 《銅人》
DK	大鍾二穴
SS	在足跟後衝中, 太谿下五分. 足少陰絡別走太陽. 鍼入二分, 留七呼, 可灸三壯. 《銅人》
DK	照海二穴
SS	在足內踝下, 容爪甲. 陰蹻脈所生. 《銅人》
SS	令患人穩坐, 足底相對, 赤白肉際陷中. 《綱目》
SS	在內踝下四分微前小骨下. 《入門》
SS	鍼入三分, 可灸七壯. 《銅人》
DK	水泉二穴
SS	去太谿下一寸, 在內踝下. 足少陰郄. 鍼入四分, 可灸五壯. 《銅人》
DK	復溜二穴
SS	一名伏白, 一名昌陽. 在足內踝上二寸, 筋骨陷中. 《銅人》
SS	在內踝後上二寸動脈中. 《入門》
SS	上內踝二寸, 動而不休. 《靈樞》
SS	足少陰脈之所行爲經. 鍼入三分, 留三呼, 可灸五壯. 《銅人》
DK	交信二穴
SS	在足內踝上二寸, 少陰前, 太陰後廉前筋骨間腨. 陰蹻之郄也. 《銅人》
SS	在內踝上二寸, 復溜前, 三陰交後, 筋骨間陷中. 《入門》
SS	鍼入四分, 留五呼, 可灸三壯. 《銅人》
DK	築賓二穴
SS	在內踝上三寸, 腨分中. 陰維之郄. 《銅人》
SS	在骨後, 大筋上, 小筋下. 屈膝取之. 鍼入三分, 可灸五壯. 《入門》
DK	陰谷二穴
SS	在膝內輔骨後, 大筋下, 小筋上. 《銅人》
SS	在輔骨之後, 大筋之下, 小筋之上, 有動脈, 按之應手. 屈膝而得之. 《靈樞》
SS	足少陰脈之所入爲合. 鍼入三分, 留七呼, 可灸三壯. 《銅人》
DK	橫骨二穴
SS	一名下極. 在大赫下一寸. 《銅人》
SS	在橫骨中央, 宛曲如仰月陷中, 曲骨外一寸半. 《入門》
SS	可灸三壯, 禁不可鍼. 《銅人》
DK	大赫二穴
SS	一名陰維, 一名陰關. 在氣穴下一寸. 鍼入三分, 可灸五壯. 《銅人》
DK	氣穴二穴
SS	一名胞門, 一名子戶. 在四滿下一寸. 鍼入三分, 可灸五壯. 《銅人》
DK	四滿二穴
SS	一名髓府. 在中注下一寸. 《銅人》
SS	挾丹田傍一寸半. 又云, 在心下八寸, 臍下橫文是穴. 《資生》
SS	鍼入一寸, 可灸五壯. 《入門》
DK	中注二穴
SS	在肓腧下一寸. 鍼入一寸, 可灸五壯. 《銅人》
DK	肓腧二穴
SS	在商曲下一寸, 去臍傍五分. 《銅人》
SS	去臍傍各一寸半. 《資生》
SS	平神闕外一寸半爲正. 《入門》
SS	鍼入一寸, 可灸五壯. 《銅人》
DK	商谷二穴
SS	在石關下一寸. 鍼入一寸, 可灸五壯. 《銅人》
DK	石關二穴
SS	在陰都下一寸. 鍼入一寸, 可灸三壯. 《銅人》
DK	陰都二穴
SS	一名食官. 在通谷下一寸. 鍼入一寸, 可灸三壯. 《銅人》
DK	通谷二穴
SS	在幽門下一寸. 《銅人》
SS	在上脘傍. 《資生》
SS	鍼入五分, 可灸五壯. 《銅人》
DK	幽門二穴
SS	一名上門. 在巨闕傍相去各五分. 《銅人》
SS	平巨闕外一寸半. 《入門》
SS	幽門挾巨闕一寸半, 四滿在丹田一寸半, 當以一寸半爲正.
SS	幽門至橫骨, 去腹中行皆當爲一寸半. 《資生》
SS	鍼入五分, 可灸五壯. 《銅人》
DK	步郎二穴
SS	在神封下一寸六分陷中. 仰而取之. 《銅人》
SS	去中庭外二寸. 《入門》
SS	鍼入二分, 可灸五壯. 《銅人》
DK	神封二穴
SS	在靈墟下一寸六分陷中. 仰而取之. 鍼入三分, 可灸五壯. 《銅人》
DK	靈墟二穴
SS	在神藏下一寸六分陷中. 仰而取之. 鍼入三分, 可灸五壯. 《銅人》
DK	神藏二穴
SS	在彧中下一寸六分陷中. 仰而取之. 鍼入三分, 可灸五壯. 《銅人》
DK	彧中二穴
SS	在腧府下一寸六分陷中. 仰而取之. 鍼入四分, 可灸五壯. 《銅人》
DK	腧府二穴
SS	一名輸府. 在巨骨下, 璇璣傍各二寸陷中. 仰而取之. 鍼入三分, 可灸五壯. 《銅人》


CC	手厥陰心包經流注
ZZ	手厥陰之脈, 起於胸中, 出屬心包, 下膈, 歷絡三焦. 其支者, 循胸出脇, 下腋三寸, 上抵腋下, 下循臑內, 行太陰少陰之間, 入肘中曲澤穴, 下臂, 行兩臂之間間使穴, 腕中大陵穴, 入掌中勞宮穴, 循中指, 出其端中衝穴. 其支別者, 從掌中, 循小指次指出其端自此交入手少陽. 是動則病手心熱, 肘臂攣急, 腋腫, 甚則胸脇支滿, 心中澹澹大動, 面赤, 目黃, 善笑不休. 是主脈所生病者, 煩心, 心痛, 掌中熱. 盛者, 寸口大一倍於人迎, 虛者, 寸口反小於人迎也. 《靈樞》
ZZ	戌時, 自腧府交與天池, 循手臂下行, 至中衝穴止. 《入門》
ZZ	心者, 五藏六腑之大主也. 精神之所舍也. 其藏堅固, 邪不能容也. 容之則心傷, 心傷則神去, 神去則死矣. 故諸邪之在於心者, 皆在於心之包絡, 包絡者, 心主之脈也. 故獨無輸焉. 其餘, 脈出入屈折, 其行之徐疾, 皆如手少陰心主之脈行也. 故竇漢卿, 孔穴傍通圖, 心經不出少衝ㆍ少府ㆍ神門ㆍ靈道ㆍ少海, 而代以中衝ㆍ勞宮ㆍ大陵ㆍ間使ㆍ曲澤, 則可知矣. 《綱目》


CC	手厥陰心包經左右凡一十八穴
DK	中衝二穴
SS	在手中指之端, 去爪甲如韭葉陷中. 手厥陰脈之所生爲井. 鍼入一分, 留三呼, 可灸一壯. 《靈樞》
DK	勞宮二穴
SS	一名五里, 一名掌中. 在掌中央. 屈無名指取之. 《銅人》
SS	在掌中央橫文動脈中. 《綱目》
SS	在手掌橫文中心. 屈中指取之. 《入門》
SS	手厥陰脈之所流爲滎. 鍼入三分, 留六呼, 可灸三壯. 《銅人》
SS	只一度鍼, 過兩度, 令人虛, 不可灸. 屈中指爲是, 屈無名指者非也. 《資生》
DK	大陵二穴
SS	在掌後兩筋間陷中. 《銅人》
SS	在掌後橫文, 兩筋兩骨陷中. 《入門》
SS	手厥陰脈之所注爲腧. 鍼入五分, 可灸三壯. 《銅人》
DK	內關二穴
SS	在掌後去腕二寸. 《銅人》
SS	在大陵後二寸. 《入門》
SS	在兩筋間, 手心主絡別走少陽. 《綱目》
SS	鍼入三分, 可灸三壯. 《銅人》
DK	間使二穴
SS	在掌後三寸兩筋間陷中. 《銅人》
SS	在大陵後三寸. 又云, 去腕三寸. 《入門》
SS	手厥陰脈之所行爲經. 鍼入三分, 可灸五壯. 《銅人》
SS	靈樞云, 在兩筋之間, 三寸之中也. 有過則至, 無過則止. 註云, 其穴有大絡爲限, 故入絡過腧, 掌後正勞宮後三寸, 寸止處是穴. 故曰, 有過則至, 無過則止. 《綱目》
DK	郄門二穴
SS	在掌後去腕五寸. 一云, 大陵後五寸. 手厥陰郄. 鍼入三分, 可灸五壯. 《銅人》
DK	曲澤二穴
SS	在肘內廉下陷中. 屈肘得之. 《銅人》
SS	在肘腕內橫文中央動脈. 曲肘取之. 《入門》
SS	手厥陰脈之所入爲合. 鍼入三分, 留七呼, 可灸三壯. 《銅人》
DK	天泉二穴
SS	一名天濕. 在曲腋下, 去臂二寸. 擧臂取之. 鍼入三分, 可灸三壯. 《銅人》
DK	天池二穴
SS	一名天會. 在腋下, 乳後一寸, 着脇, 直腋, 撅肋間. 《銅人》
SS	在乳後一寸, 腋下三寸. 《綱目》
SS	在乳外二寸, 側脇陷中. 《入門》
SS	鍼入三分, 可灸三壯. 《銅人》


CC	手少陽三焦經流注
ZZ	手少陽之脈, 起於小指次指之端外側關衝穴, 上出兩指之間本節前, 液門穴. 本節後, 中渚穴, 循手表腕陽池穴, 出臂外兩骨之間支溝穴, 上貫肘天井穴, 循臑外, 上項, 挾耳後, 直上出耳上角, 以屈下頰, 至䪼䪼, 頰骨也. 其支者, 從耳後, 入耳中, 出走耳前, 過客主人前穴名, 交頰, 至目銳眥自此交入足少陽. 是動則病耳聾渾渾焞焞, 嗌腫, 喉痺. 是主氣所生病者, 汗出, 目銳眥痛, 頰痛, 耳後ㆍ肩ㆍ臑ㆍ肘ㆍ臂外皆痛, 小指次指不用. 盛者, 人迎大一倍於寸口, 虛者, 人迎反小於寸口也. 《靈樞》
ZZ	亥時, 自中衝, 交與關衝, 循臂上行, 至耳門穴止. 《入門》


CC	手少陽三焦經左右凡四十六穴
DK	關衝二穴
SS	在手小指次指之端外側, 去爪甲角如韭葉. 握拳取之. 手少陽脈之所出爲井. 鍼入一分, 留三呼, 可灸一壯. 《銅人》
DK	液門二穴
SS	在手小指次指間, 本節前陷中. 手少陽脈之所流爲滎. 握拳取之. 鍼入二分, 留三呼, 可灸三壯. 《銅人》
DK	中渚二穴
SS	在手小指次指本節後間陷中. 液門下一寸, 握掌取之. 手少陽脈之所注爲腧. 鍼入二分, 留三呼, 可灸三壯. 《銅人》
DK	陽池二穴
SS	一名別陽. 在手表腕上陷中. 《銅人》
SS	在手掌背橫文陷中. 手少陽脈之所過爲原. 鍼入二分, 留三呼, 禁不可灸. 《銅人》
DK	外關二穴
SS	在腕後二寸陷中. 在陽池後二寸. 手少陽絡別走心主. 鍼入三分, 留七呼, 可灸三壯. 《銅人》
DK	支溝二穴
SS	在腕後三寸, 兩骨之間陷中. 陽池後三寸. 《銅人》
SS	在腕後臂外三寸. 《資生》
SS	手少陽脈之所行爲經. 鍼入三分, 留七呼, 可灸二七壯. 《銅人》
DK	會宗二穴
SS	在腕後三寸空中一寸. 《銅人》
SS	在支溝外傍一寸空中. 《入門》
SS	鍼入三分, 可灸三壯. 《銅人》
DK	三陽絡二穴
SS	在臂上大交脈. 支溝上一寸. 《銅人》
SS	在陽池後四寸. 《入門》
SS	在肘前五寸外廉陷中. 《資生》
SS	可灸七壯, 禁不可鍼. 《銅人》
DK	四瀆二穴
SS	在肘前六寸外廉陷中. 鍼入六分, 留七呼, 可灸三壯. 《銅人》
DK	天井二穴
SS	在肘外大骨之後, 肘上一寸陷中. 《銅人》
SS	在曲肘後一寸. 叉手按膝頭取之. 兩筋骨罅中. 又云, 肘後兩筋間, 屈肘乃得之. 《資生》
SS	手少陽脈之所入爲合. 《銅人》
SS	鍼入一寸, 留七呼, 可灸三壯. 《靈樞》
DK	淸冷淵二穴
SS	在肘上二寸. 伸肘擧臂取之. 鍼入三分, 可灸三壯. 《銅人》
DK	消濼二穴
SS	在肩下臂外間, 腋斜肘分下行. 鍼入六分, 可灸三壯. 《銅人》
DK	臑會二穴
SS	一名臑髎. 在肩前廉, 去肩頭三寸宛宛中. 鍼入七分, 留十呼, 可灸七壯. 《銅人》
DK	肩髎二穴
SS	在肩端臑上陷中. 擧臂取之. 《銅人》
SS	在肩端外陷. 臑會上斜. 《入門》
SS	鍼入七分, 可灸三壯. 《銅人》
DK	天髎二穴
SS	在肩缺盆中, 上毖骨之際陷中. 鍼入八分, 可灸五壯. 《銅人》
SS	肩上廉十穴, 肩髎極外, 巨骨次之, 肩井又次之, 秉風又次之, 天髎極在裏. 《綱目》
DK	天牖二穴
SS	在頸大筋前, 缺盆上, 天容後, 天柱前, 完骨下, 髮際上一寸陷中. 《銅人》
SS	在耳下, 頸大筋外, 髮際上一寸. 《入門》
SS	鍼入一寸, 留七呼, 禁不宜灸. 若灸之, 面腫, 眼合. 先取譩譆, 後鍼天牖, 風池, 其病卽差. 《銅人》
DK	翳風二穴
SS	在耳珠後尖角陷中. 按之引耳中痛. 鍼入七分, 可灸七壯. 《銅人》
DK	瘈脈二穴
SS	一名資脈. 在耳本後, 雞足靑絡脈, 刺出血如豆汁. 鍼入一分, 禁不可灸. 《銅人》
DK	顱息二穴
SS	一名顱顖. 在耳後間靑絡脈. 《銅人》
SS	在耳後上靑脈間. 《入門》
SS	可灸七壯, 禁不可鍼. 《銅人》
DK	絲竹空二穴
SS	一名目髎. 在眉後陷中. 《銅人》
SS	在眉尾骨後陷中. 《入門》
SS	鍼入三分, 留三呼, 禁不可灸. 不幸使人目小, 又令人目無所見. 《銅人》
DK	角孫二穴
SS	在耳郭中間上, 開口有空. 《銅人》
SS	在耳郭上中間, 髮際下. 《入門》
SS	可灸三壯, 禁不可鍼. 《入門》
DK	和髎二穴
SS	在耳門前, 銳髮下陷中, 橫動脈. 鍼入三分, 禁不可灸. 《銅人》
DK	耳門二穴
SS	在耳前起肉, 當耳中缺者. 鍼入三分, 留三呼, 可灸三壯. 《銅人》


CC	足少陽膽經流注
ZZ	足少陽之脈, 起於目銳眥, 上抵頭角, 下耳後, 循頸, 行手少陽之脈前, 至肩上, 却交出手少陽之後, 入缺盆. 其支別者, 從耳後, 入耳中, 出走耳前, 至目銳眥, 下大迎, 合于手少陽, 抵於䪼, 下加頰車, 下頸, 合缺盆, 以下胸中, 貫膈, 絡肝, 屬膽, 循脇裏, 出氣衝穴名, 繞毛際, 橫入髀厭中卽環跳穴. 其直者, 從缺盆, 下腋, 循胸中, 過季脇脇骨曰肋, 肋盡處曰季脇, 下合髀厭中腹下腿上節處, 是也, 以下循髀陽, 出膝外廉陽陵泉穴, 下外輔骨之前輔骨, 謂輔佐行骨, 在䯒之外骨, 直下抵絶骨之端陽輔穴, 下出外踝之前丘墟穴, 循足跗上, 出小指次指之端本節前, 俠谿穴, 本節後, 臨泣穴, 末乃竅陰穴. 其支者, 從跗上, 入大指岐骨內, 出其端, 還貫爪甲, 出三毛自此交入足厥陰. 是動則病口苦, 善太息, 心脇痛, 不能轉側. 甚則面微塵, 體無膏澤, 足外反熱, 是爲陽厥. 是主骨所生病者, 頭痛, 角頷痛, 目銳眥痛, 缺盆中腫痛, 腋下腫, 馬刀挾癭, 汗出, 振寒, 瘧, 胸ㆍ脇ㆍ肋ㆍ髀ㆍ膝外, 至脛ㆍ絶骨ㆍ外踝前, 及諸節皆痛, 小指次指不用. 盛者, 人迎大一倍於寸口, 虛者, 人迎反小於寸口也. 《靈樞》
ZZ	子時, 自耳門, 交與瞳子髎, 循頭耳側脇下行, 至足竅陰穴止. 《入門》
ZZ	少陽, 根于竅陰, 結于窓籠. 窓籠者, 耳中也. 《靈樞》


CC	足少陽膽經左右凡九十穴
DK	竅陰二穴
SS	在足小指次指端外側, 去爪甲角如韭葉. 足少陽脈之所出爲井. 鍼入一分, 留三呼, 可灸三壯. 《銅人》
DK	俠谿二穴
SS	在足小指次指岐骨間, 本節前陷中. 足少陽脈之所流爲滎. 鍼入二分, 留三呼, 可灸三壯. 《銅人》
DK	地五會二穴
SS	在足小指次指本節之後陷中. 去俠谿一寸. 鍼入二分, 不可灸, 灸則使羸瘦, 不出三年卒. 《銅人》
DK	臨泣二穴
SS	在足小指次指本節後間, 去俠谿一寸半陷中. 足少陽脈之所注爲腧. 鍼入三分, 留三呼, 可灸三壯. 《銅人》
DK	丘墟二穴
SS	在足外踝下, 微前陷中, 去臨泣三寸. 足少陽脈之所過爲原. 鍼入五分, 留七呼, 可灸三壯. 《銅人》
DK	懸鍾二穴
SS	一名絶骨. 在足外踝上三寸動脈中. 足三陽之大絡. 按之陽明脈絶, 乃取之. 鍼入六分, 留七呼, 可灸三壯. 《銅人》
DK	陽輔二穴
SS	在足外踝上四寸. 輔骨前, 絶骨端, 如前三分, 去丘墟七寸. 足少陽脈之所行爲經. 鍼入五分, 留七呼, 可灸三壯. 《銅人》
DK	光明二穴
SS	在足外踝上五寸. 足少陽絡別走厥陰. 鍼入六分, 留七呼, 可灸五壯. 《銅人》
DK	外丘二穴
SS	在足外踝上七寸骨陷中. 足少陽郄. 鍼入三分, 可灸三壯. 《銅人》
DK	陽交二穴
SS	一名別陽, 一名足髎. 在外踝上七寸, 斜屬三陽分肉之間. 鍼入六分, 留七呼, 可灸三壯. 《銅人》
DK	陽陵泉二穴
SS	在膝下一寸外廉陷中. 伸而得之. 《銅人》
SS	在膝下外尖骨前. 《資生》
SS	在膝品骨下一寸外廉, 兩骨陷中. 蹲坐取之. 足少陽脈之所入爲合. 鍼入六分, 留十呼, 得氣卽瀉. 可灸七壯至七七壯. 《銅人》
DK	陽關二穴
SS	一名關陽, 一名關陵. 在陽陵泉上三寸, 犢鼻外陷中. 鍼入五分, 禁不可灸. 《銅人》
DK	中瀆二穴
SS	在髀骨外, 膝上五寸分肉間陷中. 鍼入五分, 留七呼, 禁不可灸. 《銅人》
DK	風市二穴
SS	在膝上外廉兩筋中. 正立以兩手着腿, 中指盡處是穴. 《入門》
SS	在膝上外廉五寸. 《得效》
SS	鍼入五分, 可灸五壯. 《入門》
DK	環跳二穴
SS	在髀樞中, 側臥, 伸下足, 屈上足取之. 《銅人》
SS	在髀樞碾子骨一作硯子後宛宛中. 《入門》
SS	鍼入一寸, 留十呼, 可灸五十壯. 《銅人》
DK	居髎二穴
SS	在章門下八寸三分, 監骨上陷中. 鍼入八分, 可灸三壯. 《銅人》
DK	維道二穴
SS	在章門下五寸三分. 鍼入八分, 可灸三壯. 《銅人》
DK	五樞二穴
SS	在帶脈下三寸, 水道傍一寸五分陷中. 鍼入一寸, 可灸五壯. 《銅人》
DK	帶脈二穴
SS	在季肋端一寸八分. 鍼入六分, 可灸五壯. 《銅人》
DK	京門二穴
SS	腎之募也. 一名氣府, 一名氣腧. 在監骨, 下腰中挾脊季肋本. 鍼入八分, 留十呼, 可灸三壯. 《銅人》
DK	日月二穴
SS	膽之募也. 一名神光. 在期門下五分陷中, 直乳第二肋下. 《銅人》
SS	在乳下三肋端. 《入門》
SS	鍼入七分, 可灸五壯. 《銅人》
DK	輒筋二穴
SS	在腋下三寸, 腹前行一寸, 着脇. 《銅人》
SS	在淵腋前一寸. 《入門》
SS	鍼入六分, 可灸三壯. 《銅人》
DK	淵腋二穴
SS	在側腋下三寸宛宛中. 擧臂取之. 鍼入三分, 禁不可灸. 《銅人》
DK	肩井二穴
SS	一名膊井. 在肩上陷罅中. 缺盆上, 大骨前一寸半. 以三指按取之, 當中指下陷中是. 可灸七壯, 禁不宜鍼. 《銅人》
DK	風池二穴
SS	在顳顬卽腦空穴後, 髮際陷中. 《銅人》
SS	在耳後一寸半, 橫挾風府. 《入門》
SS	鍼入三分, 留七呼, 可灸七壯. 《銅人》
DK	腦空二穴
SS	一名顳顬. 在承靈後一寸半, 挾玉枕骨下陷中. 《銅人》
SS	挾玉枕傍, 枕骨下陷中. 搖耳有空. 《入門》
SS	鍼入五分, 得氣卽瀉. 可灸三壯.
SS	曹魏公, 苦患頭風, 目眩, 華佗鍼此穴卽愈. 《銅人》
DK	承靈二穴
SS	在正營後一寸五分. 鍼入三分, 可灸五壯. 《銅人》
DK	正營二穴
SS	在目窓後一寸. 鍼入三分, 可灸五壯. 《銅人》
DK	目窓二穴
SS	一名至滎. 在臨泣後一寸. 鍼入三分, 可灸五壯. 今附, 三度刺, 目大明. 《銅人》
DK	臨泣二穴
SS	在當目直上, 入髮際五分. 鍼入三分, 留七呼, 禁不可灸. 《銅人》
DK	陽白二穴
SS	在眉上一寸, 直目瞳子. 鍼入二分, 可灸三壯. 《銅人》
DK	本神二穴
SS	在曲差傍一寸五分, 直耳上. 《銅人》
SS	在臨泣外一寸半. 《入門》
SS	鍼入三分, 可灸七壯. 《銅人》
DK	完骨二穴
SS	在耳後入髮際四分. 鍼入三分, 可灸七壯. 《銅人》
DK	竅陰二穴
SS	在完骨上, 枕骨下, 搖耳有空. 鍼入三分, 可灸七壯. 《銅人》
SS	側頭部在耳後者, 十二穴, 翳風帖耳, 瘈脈次之, 顱息又次之, 完骨又次之, 浮白最後. 竅陰又居浮白之上. 《銅人》
DK	浮白二穴
SS	在耳後入髮際一寸. 鍼入三分, 可灸七壯. 《銅人》
DK	角孫二穴
SS	在耳郭中間上, 開口有空. 鍼入三分, 可灸三壯.
SS	側頭部在耳上者, 六穴. 率谷最上, 天衝次之, 角孫最下. 《銅人》
DK	天衝二穴
SS	在耳上如前三分. 承靈後一寸半. 鍼入三分, 可灸七壯. 《銅人》
DK	率谷二穴
SS	在耳上入髮際一寸五分. 鍼入三分, 可灸三壯. 《銅人》
DK	曲鬢二穴
SS	在耳上入髮際, 曲隅陷中, 鼓頷有空. 《銅人》
SS	以耳掩前, 尖處是穴. 《入門》
SS	在耳上, 將耳掩前, 正尖上是穴. 《資生》
SS	鍼入三分, 可灸七壯. 《銅人》
SS	側頭部在耳前者, 八穴. 頷厭在腦空上廉, 懸顱在腦空中廉, 懸釐在腦空下廉, 皆直頭角上至耳前, 曲鬢又在懸釐之後. 《綱目》
DK	懸釐二穴
SS	在曲周上, 顳顬下廉. 《銅人》
SS	從額, 斜上頭角, 下陷. 《入門》
SS	鍼入三分, 留三呼, 可灸三壯. 《銅人》
DK	懸顱二穴
SS	在曲周上, 顳顬中. 《銅人》
SS	斜上額角中, 在懸釐間. 《入門》
SS	鍼入三分, 可灸三壯. 《銅人》
DK	頷厭二穴
SS	在曲周下, 顳顬上廉. 《銅人》
SS	對耳額角外. 《入門》
SS	在曲角下, 腦空之上, 上廉. 曲周皆當作曲角. 《資生》
SS	鍼入五分, 留七呼, 可灸三壯. 《銅人》
DK	客主人二穴
SS	一名上關. 在耳前上廉起骨. 開口有空, 動脈宛宛中. 可灸七壯, 禁不可鍼.
SS	若鍼, 必須側臥張口取之. 禁不可鍼深. 問曰, 何以不得鍼深. 曰, 上關若刺深, 令人欠而不得㰦, 下關若久留鍼, 卽㰦而不得欠, 牙關急. 是故上關不得刺深, 下關不得久留鍼也. 《銅人》
DK	聽會二穴
SS	一名听呵, 一名後關. 在耳珠微前陷中. 開口有空. 《銅人》
SS	在上關下一寸, 動脈宛宛中. 張口得之. 《綱目》
SS	鍼入三分, 留三呼, 可灸五壯至二七壯. 《銅人》
DK	瞳子髎二穴
SS	一名太陽, 一名前關. 在目外眥去眥五分. 鍼入三分, 禁不可灸. 《銅人》


CC	足厥陰肝經流注
ZZ	足厥陰之脈, 起於大指聚毛之際大敦穴, 上循足跗上廉本節前行間穴, 本節後太衝穴, 去內踝一寸中封穴, 上踝八寸, 交出太陰之後, 上膕內廉曲泉穴, 循股陰, 入毛中, 環陰器, 抵小腹, 挾胃, 屬肝, 絡膽, 上貫膈, 布脇肋, 循喉嚨之後, 上入頏顙額也, 連目系, 上出額, 與督脈會于巓. 其支者, 從目系, 下頰裏, 環脣內. 其支者, 復從肝, 別貫膈, 上注肺中自此交入手太陰. 是動則病腰痛不可以俛仰, 丈夫㿗疝, 婦人小腹腫. 甚則嗌乾, 面塵, 脫色. 是主肝所生病者, 胸滿, 嘔逆, 洞泄, 狐疝, 遺尿, 閉癃. 盛者, 寸口大一倍於人迎, 虛者, 寸口反小於人迎也. 《靈樞》
ZZ	丑時, 自竅陰, 交與大敦, 循膝股上行, 至期門穴止. 《入門》
ZZ	厥陰, 根于大敦, 結于玉英, 絡于膻中. 《靈樞》


CC	足厥陰肝經左右凡二十六穴
DK	大敦二穴
SS	在足大指端去爪甲如韭葉, 後三毛中. 《入門》
SS	在足大指聚毛中. 《資生》
SS	足厥陰脈之所生爲井. 鍼入三分, 留六呼, 可灸三壯. 《銅人》
DK	行間二穴
SS	在足大指間動脈應手. 《銅人》
SS	在大指次指岐骨間, 動脈陷中. 《入門》
SS	足厥陰脈之所流爲滎. 鍼入六分, 留十呼, 可灸三壯. 《銅人》
DK	太衝二穴
SS	在足大指本節後一寸, 動脈中. 《銅人》
SS	在足大指間本節後二寸, 動脈應手. 《資生》
SS	在行間上二寸. 《靈樞》
SS	足厥陰脈之所注爲腧. 鍼入三分, 留十呼, 可灸三壯. 《銅人》
DK	中封二穴
SS	一名懸泉. 在足內踝前一寸陷中. 《銅人》
SS	在內踝前一寸, 斜行小脈上. 《資生》
SS	足厥陰脈之所行爲經. 仰足取之. 《靈樞》
SS	鍼入四分, 留七呼, 可灸三壯. 《銅人》
SS	在內踝之前一寸半陷者之中. 使逆則宛, 使和則通, 搖足而得之. 其穴, 使足逆仰則穴有宛陷, 可定鍼, 使手足和其穴有巷道可通. 故曰, 使逆則宛, 使和則通也. 《靈樞》
DK	蠡溝二穴
SS	一名交儀. 在足內踝上五寸. 足厥陰絡別走少陽. 鍼入二分, 留三呼, 可灸三壯. 《銅人》
DK	中都二穴
SS	一名中郄. 在內踝上七寸, 脛骨中, 與少陰相直. 鍼入三分, 可灸五壯. 《銅人》
DK	膝關二穴
SS	在犢鼻下二寸傍陷中, 向裏. 鍼入四分, 可灸五壯. 《銅人》
DK	曲泉二穴
SS	在膝內輔骨下, 大筋上, 小筋下陷中. 屈膝取之. 《銅人》
SS	在輔骨下橫文尖陷中. 《入門》
SS	正膝屈內外兩筋間宛宛中. 又云, 在膝曲橫文頭. 《資生》
SS	足厥陰脈之所入爲合. 鍼入六分, 留十呼, 可灸三壯. 《銅人》
DK	陰包二穴
SS	一名陰胞. 在膝上四寸, 股內廉兩筋間. 鍼入六分, 可灸三壯. 《銅人》
DK	五里二穴
SS	在氣衝下三寸, 陰股中動脈應手. 鍼入六分, 可灸五壯. 《銅人》
DK	陰廉二穴
SS	在羊矢下, 去氣衝二寸動脈中. 鍼入八分, 留七呼, 可灸三壯. 若未經生産婦人可灸卽有子. 《銅人》
SS	羊矢二穴, 在氣衝外一寸. 《入門》
DK	章門二穴
SS	脾之募也. 一名長平, 一名脇髎. 在大橫外直臍傍. 《銅人》
SS	在臍上二寸橫取六寸. 側脇季肋端陷中. 《入門》
SS	直臍季肋端. 側臥, 屈上足, 伸下足, 擧臂取之. 《綱目》
SS	在臍上二寸, 兩傍九寸. 《資生》
SS	鍼入六分, 可灸一百壯. 《銅人》
DK	期門二穴
SS	肝之募也. 在不容傍一寸五分. 直兩乳下第二肋端. 《銅人》
SS	直兩乳下第二肋端, 傍一寸半. 又云, 乳直下一寸半. 《資生》
SS	令人仰臥, 從臍心正中向上五寸, 以墨點定, 從墨點兩邊橫量各二寸半, 此乃正穴. 大約直兩乳爲的, 用同身寸. 《類聚》


CC	督脈流注及孔穴
ZZ	督脈者, 起於下極之腧, 幷於脊裏, 上至風府, 入腦, 上巓, 循額, 至鼻柱, 屬陽脈之海. 中行凡二十七穴. 《銅人》
ZZ	督之爲言都也. 陽脈都會, 男子之主也. 《入門》
DK	鼻下素髎一穴
SS	一名面正. 在鼻柱上端. 一云準頭. 鍼入三分, 禁不可灸. 《銅人》
DK	水溝一穴
SS	一名人中. 在鼻柱下, 人中中. 直脣取之. 鍼入三分, 留五呼, 可灸三壯. 風水面腫, 鍼此穴卽愈. 《銅人》
DK	兌端一穴
SS	在脣上端. 一云, 在上脣中央尖, 尖上. 鍼入三分, 留六呼, 可灸三壯. 《銅人》
DK	齗交一穴
SS	在脣內, 齒上齗縫筋中. 《銅人》
SS	在脣內, 齒上縫中央. 《入門》
SS	鍼入三分, 可灸三壯. 《入門》
DK	額上神庭一穴
SS	在額前, 直鼻上, 入髮際五分. 可灸七壯, 禁不可鍼. 《入門》
DK	上星一穴
SS	在神庭後, 入髮際一寸. 《銅人》
SS	在額顱上, 鼻直中入髮際一寸陷中容豆, 是穴也.
SS	鍼入二分, 留十呼, 可灸三壯, 不宜多灸. 《銅人》
DK	顖會一穴
SS	在上星後一寸陷者中. 可灸二七壯, 至七七壯. 初灸不痛, 病去卽痛, 止灸. 禁不可鍼. 《銅人》
DK	前頂一穴
SS	在顖會後一寸五分骨陷中. 鍼入一分, 可灸三壯, 至七七壯. 《銅人》
DK	百會一穴
SS	一名三陽五會, 一名天滿. 在前頂後一寸五分, 頂中央旋毛中, 可容豆. 鍼入二分, 得氣卽瀉. 可灸七壯.
SS	凡灸頭頂, 不得過七七壯. 緣頭頂皮膚淺薄, 灸不宜多. 《銅人》
DK	頂後後頂一穴
SS	一名交衝. 在百會後一寸五分, 枕骨上. 鍼入三分, 可灸五壯. 《銅人》
DK	强間一穴
SS	一名大羽. 在後頂後一寸五分. 鍼入三分, 可灸五壯. 《銅人》
DK	腦戶一穴
SS	一名匝風, 一名合顱. 在枕骨上, 强間後一寸五分. 禁不可鍼, 令人瘂. 可灸七壯, 亦不可妄灸. 《銅人》
DK	風府一穴
SS	一名舌本. 在項入髮際一寸, 腦戶後一寸五分. 項大筋內宛宛中. 《銅人》
SS	在項後髮際上一寸, 疾言其肉立起, 言休立下. 鍼入二分, 禁不可灸. 《銅人》
DK	瘂門一穴
SS	一名舌腫, 一名舌厭. 在風府後五分, 入髮際五分宛宛中. 入繫舌本. 仰頭取之. 《銅人》
SS	在項中央, 入髮際五分宛宛中. 去風府一寸. 《資生》
SS	鍼入二分, 禁不可灸, 令人瘂. 《銅人》
DK	背脊大椎一穴
SS	在項後, 第一椎上陷中. 鍼入五分, 留三呼, 瀉五吸. 若灸隨年爲壯. 《銅人》
SS	凡灸椎骨, 當灸骨節突處方驗, 灸節下當骨則無驗. 以魚肉骨參之, 其言爲可信. 盍依其言, 當骨節灸之. 《資生》
SS	椎皆作節, 下皆作外. 《入門》
DK	陶道一穴
SS	在項後, 大椎節下間. 俛而取之. 鍼入五分, 可灸五壯. 《銅人》
DK	身柱一穴
SS	在第三椎節下間. 俛而取之. 鍼入五分, 可灸五壯. 《銅人》
DK	神道一穴
SS	在第五椎節下間. 俛而取之. 可灸七七壯, 至百壯. 禁不可鍼. 《銅人》
DK	靈臺一穴
SS	在第六椎節下間. 俛而取之. 可灸五壯, 禁不可鍼. 《銅人》
DK	至陽一穴
SS	在第七椎節下間. 俛而取之. 鍼入五分, 可灸三壯. 《銅人》
DK	筋縮一穴
SS	在第九椎節下間. 俛而取之. 鍼入五分, 可灸三壯. 《銅人》
DK	脊中一穴
SS	一名神宗, 一名脊腧. 在第十一椎節下間. 俛而取之. 鍼入五分, 禁不可灸. 《銅人》
DK	懸樞一穴
SS	在第十三椎節下間. 伏而取之. 鍼入三分, 可灸三壯. 《銅人》
DK	命門一穴
SS	一名屬累. 在第十四椎節下間. 伏而取之. 鍼入五分, 可灸三壯. 《銅人》
SS	背部中行, 自項中央, 直脊至命門穴, 與臍相對. 若取一杖, 正身立地, 以杖, 從地起量至臍切斷, 却移向後, 量脊杖頭盡處, 是命門穴也. 《綱目》
DK	陽關一穴
SS	在第十六椎節下間. 伏而取之. 鍼入五分, 可灸三壯. 《銅人》
DK	腰腧一穴
SS	一名背解, 一名髓孔, 一名腰柱, 一名腰戶, 一名髓空. 在第二十一椎節下間宛宛中. 《銅人》
SS	以挺伏地, 舒身, 兩手相重支額, 縱四體開, 然後巧取, 乃得其穴. 《綱目》
SS	鍼入八分, 留三呼, 瀉五吸, 可灸七壯, 至七七壯止. 《銅人》
DK	長强一穴
SS	一名氣之陰郄. 督脈別絡, 在脊骶端下陷中. 伏地取之, 乃得其穴. 鍼入二寸, 留七呼, 可灸三十壯, 至二百壯. 《銅人》


CC	任脈流注及孔穴
ZZ	任脈者, 起於中極之下, 以上毛際, 循腹裏, 上關元穴名, 至咽喉承漿穴, 屬陰脈之海也. 中行凡二十四穴. 《銅人》
ZZ	任卽姙也. 所謂生養之源, 女子之主. 《入門》
DK	頤前承漿一穴
SS	一名懸漿, 一名天池. 在頤前脣下宛宛中. 開口取之. 鍼入三分, 可灸七壯. 《銅人》
DK	頤下廉泉一穴
SS	一名舌本. 在頷下, 結喉上, 舌本間. 鍼入三分, 可灸三壯. 《銅人》
DK	膺上天突一穴
SS	一名天瞿, 一名五戶. 在頸結喉下四寸宛宛中. 鍼入五分, 留三呼. 鍼宜橫下, 不得低. 可灸三壯. 《銅人》
DK	璇璣一穴
SS	在天突下一寸陷中. 仰頭取之. 鍼入三分, 可灸五壯. 《銅人》
DK	華盖一穴
SS	在璇璣下一寸六分陷中. 仰頭取之. 鍼入三分, 可灸五壯. 《銅人》
DK	紫宮一穴
SS	在華盖下一寸六分陷中. 仰頭取之. 鍼入三分, 可灸五壯. 《銅人》
DK	玉堂一穴
SS	一名玉英. 在紫宮下一寸六分陷中. 仰頭取之. 鍼入三分, 可灸五壯. 《銅人》
DK	膻中一穴
SS	一名元兒, 一名元見. 在玉堂下一寸六分. 《銅人》
SS	橫直兩乳間陷中. 仰臥取之. 《綱目》
SS	在鳩尾上二寸. 《資生》
SS	可灸七壯, 至七七壯止. 禁不可鍼. 《入門》
DK	中庭一穴
SS	在膻中下一寸六分陷中. 仰頭取之. 《銅人》
SS	在鳩尾上一寸. 《入門》
SS	鍼入三分, 可灸五壯. 《銅人》
DK	腹中鳩尾一穴
SS	一名𩩲骬, 一名尾翳. 在臆前蔽骨下五分. 人無蔽骨者, 從岐骨之際, 量取一寸.
SS	此穴灸之, 則令人少心力, 又健忘. 且大難鍼, 大好手, 方可下鍼. 不然取氣, 多令人夭, 故幷禁鍼灸. 《銅人》
DK	巨闕一穴
SS	心之募也. 在鳩尾下一寸. 鳩尾拒者, 少令强一寸中. 人有鳩尾拒之. 鍼入六分, 留七呼, 得氣卽瀉. 可灸七壯, 至七七壯. 《銅人》
DK	上脘一穴
SS	一名上管, 一名胃脘. 在巨闕下一寸五分, 去蔽骨三寸. 鍼入八分, 先補後瀉. 可灸二七壯, 至百壯. 《銅人》
DK	中脘一穴
SS	一名太倉, 胃之募也. 在臍上四寸. 《銅人》
SS	中脘, 居心蔽骨, 與臍之中, 上下各四寸. 《資生》
SS	鍼入八分, 留七呼, 瀉五吸. 可灸二七壯, 至一百壯. 《銅人》
DK	建里一穴
SS	在中脘下一寸. 鍼入五分, 留十呼, 可灸五壯. 《銅人》
DK	下脘一穴
SS	在建里下一寸. 鍼入八分, 留三呼, 瀉五吸. 可灸七壯, 至百壯. 《銅人》
DK	水分一穴
SS	一名分水, 一名中守. 在下脘下, 臍上一寸. 鍼入八分, 留三呼, 瀉五吸. 若水病灸之大良. 可灸七壯, 至百壯, 禁不可鍼, 鍼則水盡卽斃. 《銅人》
DK	神闕一穴
SS	一名氣合. 在臍中央. 禁不可鍼, 可灸百壯. 《銅人》
SS	禁鍼. 若刺之, 使人臍中惡瘍潰, 屎出者死. 《資生》
SS	鍼則成水蠱病死. 《綱目》
SS	中風, 不省人事, 可灸百壯, 至五百壯, 卽甦. 《資生》
DK	陰交一穴
SS	在臍下一寸. 鍼入八分, 得氣卽瀉. 可灸百壯. 《銅人》
DK	氣海一穴
SS	一名脖胦, 一名下肓. 在陰交下五分, 臍下一寸五分. 《銅人》
SS	氣海者, 是男子生氣之海也. 一切氣疾, 皆灸之. 《資生》
SS	鍼入八分, 得氣卽瀉. 可灸百壯. 《銅人》
SS	鍼入一寸二分, 灸三十壯, 年高者, 百壯. 《入門》
DK	石門一穴
SS	一名利機, 一名精露. 三焦之募也. 鍼入五分, 可灸二七壯, 至百壯.
SS	婦人不可鍼, 終身絶子. 《銅人》
DK	關元一穴
SS	一名丹田, 一名太中極. 小腸之募也. 鍼入八分, 留三呼, 瀉五吸. 可灸百壯. 至三百壯. 《銅人》
SS	一云, 鍼入二寸, 日灸三十壯, 至三百壯. 《入門》
DK	中極一穴
SS	一名氣原, 一名玉泉. 膀胱之募也. 在關元下一寸, 臍下四寸. 鍼入八分, 留十呼, 得氣卽瀉. 可灸百壯, 至二百壯.
SS	婦人斷緖, 四度鍼, 鍼則有子也. 《銅人》
SS	一云, 鍼入一寸二分, 日灸三十壯, 至三百壯. 《入門》
DK	曲骨一穴
SS	一名回骨. 在橫骨之上, 毛際陷中, 動脈應手. 《銅人》
SS	在中極下一寸, 臍下五寸. 《入門》
SS	鍼入二寸, 可灸七壯, 至七七壯. 《銅人》
SS	一云, 鍼入一寸半, 灸五壯. 《入門》
DK	會陰一穴
SS	一名屛翳. 在兩陰間. 《銅人》
SS	在肛門之前, 前陰後, 兩陰間. 《入門》
SS	鍼入二寸, 可灸三壯. 《銅人》


CC	十五絡所生病
ZZ	手太陰絡ㆍ足太陰絡ㆍ手少陰絡ㆍ足少陰絡ㆍ手厥陰絡ㆍ足厥陰絡ㆍ手太陽絡ㆍ足太陽絡ㆍ手少陽絡ㆍ足少陽絡ㆍ手陽明絡ㆍ足陽明絡ㆍ任脈之絡ㆍ督脈之絡ㆍ脾之大絡, 合爲十五絡. 自經分派, 而別走他經者也. 《入門》
DD	手太陰之別, 名曰列缺
ZZ	起於腕上分間, 去腕一寸半, 別走陽明. 幷太陰之經, 直入掌中, 散于魚際. 其病實則手銳掌熱, 虛則欠㰦, 小便遺數. 取之所別也. 《靈樞》
DD	足太陰之別, 名曰公孫
ZZ	去本節之後一寸, 別走陽明. 其別者, 入絡腸胃. 厥氣上逆則霍亂. 實則腸中切痛, 虛則鼓脹. 取之所別也. 《靈樞》
DD	手少陰之別, 名曰通里
ZZ	去腕一寸半, 別走太陽, 循經入于心中, 繫舌本, 屬目系. 實則支膈, 虛則不能言. 取之所別也. 《靈樞》
DD	足少陰之別, 名曰大鍾
ZZ	當踝後, 繞跟, 別走太陽. 其別者, 幷經上走于心包, 下外貫腰脊. 其病氣逆則煩悶, 實則閉癃, 虛則腰痛. 取之所別也. 《靈樞》
DD	手厥陰之別, 名曰內關
ZZ	去腕二寸, 別走少陽. 出于兩筋之間, 循經以上繫于心包, 絡心系. 實則心痛, 虛則爲頭項强. 取之所別也. 《靈樞》
DD	足厥陰之別, 名曰蠡溝
ZZ	在內踝上五寸, 別走少陽. 其別者, 循脛上睪, 結于莖. 其病氣逆則睪腫, 卒疝, 實則挻長, 虛則暴痒. 取之所別也. 《靈樞》
DD	手太陽之別, 名曰支正
ZZ	在腕後五寸, 別走少陰. 其別者, 上走肘, 絡肩髃. 實則節弛, 肘廢, 虛則生疣. 取之所別也. 《靈樞》
DD	足太陽之別, 名曰飛陽
ZZ	在外踝上七寸, 別走少陰. 實則鼻窒, 頭背痛, 虛則鼽衄. 取之所別也. 《靈樞》
DD	手少陽之別, 名曰外關
ZZ	在腕後二寸, 外別走心主, 遶臂, 注胸中. 其病實則肘攣, 虛則不收. 取之所別也. 《靈樞》
DD	足少陽之別, 名曰光明
ZZ	在外踝上五寸, 別走厥陰, 下絡足跗. 實則厥, 虛則痿躄, 坐不能起. 取之所別也. 《靈樞》
DD	手陽明之別, 名曰偏歷
ZZ	在腕後三寸, 別走太陰. 其別者, 上循臂, 繞肩髃, 上曲頰偏齒. 其別者, 入耳, 合於宗脈. 實則齲, 聾, 虛則齒寒, 痺隔. 取之所別也. 《靈樞》
DD	足陽明之別, 名曰豊隆
ZZ	在外踝上八寸, 別走太陰. 其別者, 循脛骨外廉, 上絡頭項, 合諸經之氣, 下絡喉嗌. 其病氣逆則喉痺, 卒瘖, 實則狂癲, 虛則足不收, 脛枯. 取之所別也. 《靈樞》
DD	任脈之別, 名曰會陰
ZZ	在兩陰間. 下鳩尾, 散于腹. 其病實則腹皮痛, 虛則瘙痒. 取之所別也. 《靈樞》
DD	督脈之別, 名曰長强
ZZ	在脊骶端. 挾膂, 上項, 散頭上, 下當肩胛左右, 別走太陽, 入貫膂. 其病實則脊强, 虛則頭重. 取之所別也. 《靈樞》
DD	脾之大絡, 名曰大包
ZZ	在淵腋下三寸, 布胸脇. 其病實則身盡痛, 虛則百節皆縱. 此脈若羅絡之血者, 皆取之脾之大絡脈也. 《靈樞》


CC	脈病有是動有所生病
ZZ	難經曰, 經脈, 有是動, 有所生病. 一脈輒變爲二病者, 何也. 然, 經言, 是動者, 氣也. 所生病者, 血也. 邪在氣, 氣爲是動, 邪在血, 血爲所生病. 氣主呴之, 血主濡之. 氣留而不行者, 爲氣先病也. 血滯而不濡者, 爲血後病也. 故先爲是動, 後爲所生病也.


CC	脈有經脈絡脈孫絡脈
ZZ	經脈爲裏, 支而橫者, 爲絡, 絡之別者, 爲孫絡. 盛而血者, 疾誅之. 盛者瀉之, 虛者飮藥以補之. 《靈樞》
ZZ	經, 徑也. 徑直者爲經, 經之支派傍出者爲絡. 《入門》
ZZ	絡穴俱在兩經中間, 乃交經過絡之處也. 《入門》
ZZ	刺藏府經絡四病, 皆不同. 十五絡病, 至淺在表也. 十二經病次之. 六府病又次之. 五藏病, 至深在裏也. 故治法有難易焉. 至於絡又各不同, 十五絡之絡, 乃陰經別走陽經, 陽經別走陰經, 而橫貫兩經之間者, 所謂支而橫者爲絡, 是也. 繆刺之絡, 乃病邪流溢大絡, 不得入貫經腧, 而其痛與經脈繆處, 乃絡病, 經不病者也. 血絡之絡, 乃皮膚所見或赤或靑或黑之絡, 而小者如鍼, 大者如筋也. 以淺深言之, 血絡至淺, 繆刺者次之, 十五絡近裏而貫經腧也. 《綱目》


CC	十二經血氣多少
ZZ	夫人之常數, 太陽常多血少氣, 少陽常多氣少血, 陽明常多血多氣, 厥陰常多血少氣, 少陰常多氣少血, 太陰常多氣少血, 此天之常數也.
ZZ	故曰. 刺陽明出血氣, 刺太陽出血惡氣, 刺少陽出氣惡血, 刺太陰出氣惡血, 刺厥陰出血惡氣, 刺少陰出氣惡血也. 《靈樞》
ZZ	足陽明太陰爲表裏, 足少陽厥陰爲表裏, 足太陽少陰爲表裏, 手陽明太陰爲表裏, 手少陽心主爲表裏, 手太陽少陰爲表裏也. 《靈樞》


CC	十二經行度部分
ZZ	手之三陰, 從藏走至手. 手之三陽, 從手走至頭. 足之三陽, 從頭走至足. 足之三陰, 從足走至腹. 《靈樞》
ZZ	人之經絡, 三陽三陰, 分布一身, 太陽少陰, 在身之後, 陽明太陰, 在身之前, 少陽厥陰, 在身之側. 《丹心》


CC	氣行有街
ZZ	胸氣有街, 腹氣有街, 頭氣有街, 脛氣有街. 故氣在頭者, 止之于腦, 氣在胸者, 止之于膺與背兪, 氣在腹者, 止之背兪, 與衝脈于臍左右之動脈者, 氣在脛者, 止之于氣街, 與承山, 踝上以下. 取此者, 用毫鍼, 得氣乃刺之. 《靈樞》


CC	鍼法有巨刺繆刺散刺
ZZ	經曰, 左盛則右病, 右盛則左病, 右痛未已而左脈先病, 左痛未已而右脈先病. 如此者, 必巨刺之. 此五穴井滎腧經合, 臨時變合, 刺法之最大者也. 巨刺者, 刺經脈也. 《入門》
ZZ	經曰, 邪客大絡者, 左注右, 右注左, 上下左右, 其氣無常, 不入經腧, 命曰繆刺. 繆刺者, 刺絡脈也. 言絡脈與經脈繆處, 身有踡攣疼痛, 而脈無病, 刺其陰陽交貫之道也. 《入門》
ZZ	散刺者, 散鍼也. 因雜病而散用其穴, 因病之所宜而鍼之, 初不拘於流注, 卽天應穴. 資生經, 所謂阿是穴, 是也. 《入門》
ZZ	邪客於經, 痛在於左, 而右脈先病者, 巨刺之. 必中其經, 非絡脈也. 絡病者, 其痛與經脈繆處, 故命曰繆刺. 皆左取右, 右取左. 又曰, 身形有痛, 九候莫病, 則繆刺之, 繆刺, 皆取諸經之絡脈也. 《綱目》


CC	奇經八脈
ZZ	脈有陽維陰維, 有陽蹻陰蹻, 有衝, 有督, 有任, 有帶之脈. 凡此八脈者, 皆不拘於經, 故曰奇經八脈也. 《難經》
ZZ	奇經病, 非自生, 盖因諸經溢出而流入之也. 比於聖人圖設溝渠, 以備水潦之溢, 溝渠滿溢則流於深湖, 人脈隆盛, 入於八脈而不環周, 故其受邪氣蓄則腫熱, 砭射之也. 《綱目》
ZZ	督衝任三脈, 幷起而異行, 皆始於氣衝穴名. 一源而分三岐, 督脈行背而應乎陽, 任脈行腹而應乎陰, 衝脈自足至頭, 若衝衝而直行於上, 爲十二經脈之海, 總領諸經氣血. 三脈皆起於氣衝, 氣衝又起於胃脈, 其源如此, 則知胃氣爲本矣. 《入門》
DD	陽維
ZZ	起于金門穴名, 以陽交爲郄. 與手足太陽, 及蹻脈, 會于肩腧. 與手足少陽, 會于天髎, 及會肩井. 與足少陽, 會于陽白, 上本神, 下至風池. 與督脈, 會于瘂門. 此陽維之脈, 起于諸陽之交會也. 《入門》
ZZ	陽維爲病, 苦寒熱. 又曰陽維, 維於陽, 陰維, 維於陰, 陰陽不能相維, 則悵然失志, 溶溶不能自收持. 《綱目》
DD	陰維
ZZ	陰維之郄曰築賓穴名. 與足太陰, 厥陰, 會于府舍, 期門. 又與任脈, 會于廉泉, 天突. 此陰維, 起于諸陰之交會也. 《入門》
ZZ	陰維爲病, 苦心痛. 《綱目》
DD	陽蹻
ZZ	陽蹻脈者, 起於跟中, 循外踝上行申脈穴, 入風池.
ZZ	陽蹻之病, 陽急而狂奔. 《入門》
ZZ	蹻者, 捷也. 言此脈之行, 如蹻捷者之擧動手足也. 《入門》
DD	陰蹻
ZZ	陰蹻脈者, 亦起於跟中, 循內踝上行照海穴, 至咽喉, 交貫衝脈.
ZZ	陰蹻之病, 陰急而足直. 《入門》
DD	衝脈
ZZ	衝脈, 行身之前, 挾任脈兩傍. 東垣云, 衝脈, 起於會陰穴名, 根於氣街, 爲二道入腹中央, 挾臍兩傍上行, 附足陽明之脈, 至胸中而散. 《綱目》
ZZ	衝脈爲病, 逆氣而裏急.
ZZ	內經言, 衝脈幷足少陰之經, 難經言, 幷足陽明之經, 以此推之, 則衝脈起自氣街, 在陽明少陰二經之內, 挾臍上行, 其理明矣. 《綱目》
DD	督脈
ZZ	督脈, 始終行身之後. 出於會陰, 根於長强, 上行脊裏, 至於巓, 附足太陽之脈. 謂之督者, 以其督領諸經也. 《綱目》
ZZ	督脈爲病, 脊强而反折. 《綱目》
DD	任脈
ZZ	任脈始終行身之前. 東垣云, 任脈起於會陰, 根於曲骨, 入前陰中, 出腹裏, 過臍上行, 附足厥陰之經. 謂之任者, 女子得之, 以姙養也. 《綱目》
ZZ	任脈爲病, 其內苦結, 男子爲七疝, 女子爲瘕聚. 《綱目》
ZZ	衝脈ㆍ任脈, 皆於胞中, 上循腹裏, 爲經絡之海. 其浮而外者, 循腹右上行, 會於咽喉, 別而絡脣口. 《綱目》
DD	帶脈
ZZ	帶脈者, 起於季脇, 迴身一周. 《難經》
ZZ	經云, 帶脈, 周迴季肋間. 註云, 迴繞周身, 總束諸脈, 如束帶然. 起於季肋, 卽章門穴, 乃脇下接腰骨之間也. 《入門》
ZZ	帶脈爲病, 腹滿, 溶溶若坐水中. 《入門》


CC	子午八法
ZZ	子者, 陽也, 午者, 陰也. 不曰陰陽, 而曰子午者, 正以見人身任督, 與天地子午, 相爲流通, 故地理南鍼, 不離子午, 乃陰陽自然之妙用也. 八法者, 奇經八穴爲要, 乃十二經之大會也. 《入門》
ZZ	公孫衝脈ㆍ內關陰維ㆍ臨泣帶脈ㆍ外關陽維ㆍ後谿督脈ㆍ申脈陽蹻ㆍ列缺任脈ㆍ照海陰蹻, 其陽蹻ㆍ陽維, 幷督脈, 屬陽, 主肩背腰腿, 在表之病. 其陰蹻ㆍ陰維, 任ㆍ衝ㆍ帶, 屬陰, 主心腹脇肋, 在裏之痾. 《入門》
ZZ	周身, 三百六十穴, 統於手足六十六穴, 六十六穴, 又統於八穴, 故謂之奇經八穴. 《入門》


CC	子午流注
ZZ	流者, 往也. 注者, 住也. 神氣之流行也. 十二經每經各得五穴, 井滎腧經合也. 手不過肘, 足不過膝, 陽干三十六穴, 陰干三十穴, 共成六十六穴. 陽干多六穴者, 乃原穴也. 《入門》
ZZ	大腸合又有巨虛上廉, 小腸合又有巨虛下廉, 三焦合又有委陽也. 《綱目》


CC	五臟六腑所屬五腧五行
DD	肺
TT	#少商#魚際#太淵#經渠#尺澤{n}#井木#滎火#腧土#經金#合水
DD	大腸
TT	#商陽#二間#三間#合谷#陽谿#曲池{n}#井金#滎水#腧木#原#經火#合土
DD	心 심
TT	#中衝#勞宮#大陵#間使#曲澤#曲池{n}#井木#滎火#腧土#經金#合水#合土
ZZ	心不主令, 故代以心包.
DD	小腸 소장
TT	#少澤#前谷#後谿#腕骨#陽谷#小海#下廉{n}#井金#滎水#腧木#原#經火#合土#合土
DD	肝
TT	#大敦#行間#太衝#中封#曲泉{n}#井木#滎火#腧土#經金#合水
DD	膽
TT	#竅陰#俠谿#臨泣#丘墟#陽輔#陽陵泉{n}#井金#滎水#腧木#原#經火#合土
DD	脾
TT	#隱白#大都#太白#商丘#陰陵泉{n}#井木#滎火#腧土#經金#合水
DD	胃
TT	#厲兌#內庭#陷谷#衝陽#解谿#三里{n}#井金#滎水#腧木#原#經火#合土
DD	腎
TT	#涌泉#然谷#太谿#復溜#陰谷{n}#井木#滎火#腧土#經金#合水
DD	膀胱
TT	#至陰#通谷#束骨#京骨#崑崙#委中{n}#井金#滎水#腧木#原#經火#合土
DD	三焦
TT	#關衝#液門#中渚#陽池#支溝#天井#委陽{n}#井金#滎水#腧木#原#經火#合土#合土
DD	五腧陰陽配合
ZZ	陰井木, 陽井金, 陰滎火, 陽滎水, 陰腧土, 陽腧木, 陰經金, 陽經火, 陰合水, 陽合土, 陰陽皆不同, 其意何也. 然, 是剛柔之事也. 陰井乙木, 陽井庚金, 庚者乙之剛, 乙者庚之柔, 故爲配合焉. 他倣此. 《難經》
DD	五腧主病
ZZ	五臟六腑, 各有井滎腧經合, 皆何所主. 然, 經言, 所出爲井, 所流爲滎, 所注爲腧, 所行爲經, 所入爲合. 井主心下痞滿肝邪也, 滎主身熱心邪也, 腧主體重節痛脾邪也, 經主喘咳寒熱肺邪也, 合主氣逆而泄腎邪也. 此所主病也. 《難經》
DD	五腧鍼隨四時
ZZ	春刺井, 夏刺滎, 季夏刺腧, 秋刺經, 冬刺合者, 何也. 盖春刺井者, 邪在肝也. 夏刺滎者, 邪在心也. 季夏刺腧者, 邪在脾也. 秋刺經者, 邪在肺也. 冬刺合者, 邪在腎也. 《難經》
DD	井合有義
ZZ	所出爲井, 所入爲合, 奈何. 盖井者, 東方春也. 萬物始生, 故言所出爲井也. 合者, 北方冬也. 陽氣入藏, 故言所入爲合也. 《難經》


CC	五臟六腑有疾當取十二原
ZZ	五藏有六府, 六府有十二原, 十二原出于四關, 主治五藏. 五藏有疾, 當取之十二原. 十二原者, 五藏之所以稟三百六十五節氣味也. 五藏有疾, 應出十二原, 而原各有出. 陽中之少陰, 肺也. 其原出於太淵. 陽中之太陽, 心也. 其原出於太陵. 陰中之少陽, 肝也. 其原出於太衝. 陰中之至陰, 脾也. 其原出於太白. 陰中之太陰, 腎也. 其原出於太谿. 膏之原, 出于鳩尾. 肓之原, 出于氣海. 此十二原, 主治五藏六府之有疾也. 《靈樞》
ZZ	四關者, 合谷ㆍ太衝穴也. 十二經原, 皆出於四關. 《入門》


CC	臟腑要穴
ZZ	五藏腧, 二十五穴, 六府腧, 三十六穴. 幷巨虛上下廉, 共六十四腧, 實切要之穴也. 藏府有病, 此六十四穴, 皆主之. 其太淵ㆍ大陵ㆍ太衝ㆍ太白ㆍ太谿, 爲五藏之原, 其三里ㆍ巨虛上下廉ㆍ委中ㆍ委陽ㆍ陽陵泉, 爲六府之合, 又切要中之切要, 而醫所最當先者也. 藏兪二十五, 府兪三十六, 合爲六十一兪, 加委陽ㆍ上廉ㆍ下廉, 是爲六十四兪也《綱目》


CC	六合所出所入
ZZ	帝曰, 滎腧與合, 各有名乎. 岐伯曰, 滎腧治外經, 合治內府. 帝曰, 合各有名乎. 岐伯曰, 胃合入于三里, 大腸合入于巨虛上廉, 小腸合入于巨虛下廉此三府皆出足陽明也. 三焦合入于委陽, 膀胱合入于委中此二府皆出足太陽也. 膽合入于陽陵泉此一府出足少陽也. 帝曰, 取之奈何. 岐伯曰, 取三里者, 低跗取之, 取巨虛者, 擧足取之. 委陽者, 屈伸而索之, 委中者, 屈而取之. 陽陵泉者正竪膝, 與之齊下至委陽之陽取之. 《靈樞》


CC	足三焦別脈
ZZ	足三焦者, 足太陽之別也. 上踝五寸, 別入貫腨腸, 出于委陽穴名. 幷太陽之正, 入絡膀胱, 約下焦. 其病實則閉癃, 虛則遺尿, 遺尿則補之, 閉癃則瀉之. 《靈樞》


CC	八會穴
ZZ	府會, 太倉中脘穴. 藏會, 季脇章門穴. 筋會, 陽陵泉穴名. 髓會, 絶骨陽輔穴. 血會, 膈腧穴名. 骨會, 大杼穴名. 脈會, 太淵穴名. 氣會, 三焦外一筋直兩乳內也. 膻中穴.
ZZ	府會, 中脘, 府病治此. 臟會, 章門, 臟病治此. 筋會, 陽陵泉, 筋病治此. 髓會, 絶骨, 髓病治此. 血會, 膈腧, 血病治此. 骨會, 大杼, 骨病治此. 脈 會, 太淵, 脈 病治此. 氣會, 膻中, 氣病治此. 《難經》


CC	六經標本
ZZ	足太陽之本, 在跟以上五寸中, 標在兩絡命門. 命門者, 目也.
ZZ	足少陽之本, 在竅陰之間, 標在窓籠之前. 窓籠者, 耳也.
ZZ	足少陰之本, 在內踝下上三寸中, 標在背腧與舌下兩脈也.
ZZ	足厥陰之本, 在行間上五寸所, 標在背腧也.
ZZ	足陽明之本, 在厲兌, 標在人迎頰挾頏顙也.
ZZ	足太陰之本, 在中封前上四寸之中, 標在背腧與舌本也.
ZZ	手太陽之本, 在外踝之後, 標在命門之上一寸也.
ZZ	手少陽之本, 在小指次指之間上二寸, 標在耳後上角, 下外眥也.
ZZ	手陽明之本, 在肘骨中, 上至別陽, 標在顔下合鉗上也.
ZZ	手太陰之本, 在寸口之中, 標在腋下動也.
ZZ	手少陰之本, 在銳骨之端, 標在背腧也.
ZZ	手心主之本, 在掌後兩筋之間二寸中, 標在腋下三寸也.
ZZ	凡候此者, 下虛則厥, 下盛則熱, 上虛則眩, 上盛則熱痛. 《靈樞》


CC	人身四海腧穴
ZZ	胃爲水穀之海, 其腧上在氣街, 下在三里.
ZZ	衝脈爲十二經之海, 其腧上在于大杼, 下出于巨虛之上下廉.
ZZ	膻中爲氣之海, 其腧上在于柱骨之上, 下在于人迎.
ZZ	腦爲髓之海, 其腧上在于其盖, 下在風府盖卽百會穴也. 《靈樞》


CC	大接經
ZZ	經曰, 留瘦不移, 節而刺之. 使十二經無過絶, 假令十二經中是何經絡不通行, 當刺不通凝滯經, 俱令氣過節, 無問其數, 以平爲期.
ZZ	大接經, 治中風偏枯, 從陽引陰, 從陰引陽, 皆取十二經井穴也. 《綱目》


CC	主病要穴
ZZ	大槪, 上部病, 多取手陽明, 中部病, 取足太陰, 下部病, 取足厥陰, 前膺, 取足陽明, 後背, 取足太陽. 因各經之病, 而取各經之穴者, 最爲要訣. 百病一鍼爲率, 多則四鍼. 滿身鍼者可惡. 《入門》
ZZ	膏肓腧ㆍ三里ㆍ湧泉, 百病無所不治. 《入門》
ZZ	若要安, 丹田ㆍ三里, 不曾乾. 《資生》


CC	禁鍼灸
ZZ	身之穴, 三百六十有五, 其三十穴, 灸之有害, 七十九穴, 刺之爲災. 《叔和》
ZZ	用鍼者, 先明孔穴補虛瀉實, 勿失其理. 鍼皮膚腠理, 勿傷肌肉, 鍼肌肉, 勿傷筋脈, 鍼筋脈, 勿傷骨髓, 鍼骨髓, 勿傷諸絡. 傷筋膜者, 愕視失魂. 傷血脈者, 煩亂失神. 傷皮毛者, 上氣失魂. 傷骨髓者, 呻吟失志. 傷肌肉者, 四肢不收失智. 此爲五亂, 有死之憂也. 《資生》
DD	刺中五臟死候
ZZ	五藏主藏神, 不可傷, 傷之則死.
ZZ	刺中心, 一日死, 其動爲噫.
ZZ	刺中肺, 三日死, 其動爲咳.
ZZ	刺中肝, 五日死, 其動爲語. 一作欠.
ZZ	刺中脾, 十日死, 其動爲呑.
ZZ	刺中腎, 六日死一作三日, 其動爲嚔.
ZZ	刺中膽, 一日半死, 其動爲嘔.
ZZ	刺中膈爲傷中, 其病雖愈, 不過一歲, 必死. 《內經》
DD	失鍼致傷
ZZ	刺跗上, 中大脈, 血出不止死.
ZZ	刺陰, 中大脈, 血出不止死.
ZZ	刺面, 中溜脈, 不幸爲盲.
ZZ	刺客主人上關穴, 內陷中脈, 爲內漏爲聾.
ZZ	刺頭, 中腦戶, 入腦, 立死.
ZZ	刺膝臏, 出液, 爲跛.
ZZ	刺舌下, 中脈大過, 血出不止, 爲瘖.
ZZ	刺臂太陰脈, 出血多, 立死.
ZZ	刺足布絡, 中脈, 血不出, 爲腫.
ZZ	刺足少陰脈, 重虛出血, 爲舌難以言.
ZZ	刺郄中大脈, 令人仆脫色.
ZZ	刺膺中, 陷中肺, 爲喘逆仰息.
ZZ	刺氣衝, 中脈, 血不出, 爲腫鼠 .
ZZ	刺肘, 中內陷, 氣歸之, 爲不屈伸.
ZZ	刺脊間, 中髓, 爲傴.
ZZ	刺陰股下三寸, 內陷, 令人遺尿.
ZZ	刺乳上, 中乳房, 爲腫根蝕.
ZZ	刺腋下脇間, 令人咳.
ZZ	刺缺盆中, 內陷, 氣泄, 令人喘咳逆.
ZZ	刺小腹, 中膀胱, 尿出, 令人小腹滿.
ZZ	刺手魚腹, 內陷, 爲腫.
ZZ	刺眶上陷骨, 中脈, 爲漏爲盲.
ZZ	刺關節, 中液出, 不得屈伸. 《內經》
ZZ	刺上關者, 呿不能欠.
ZZ	刺下關者, 欠不能呿.
ZZ	刺犢鼻者, 屈不能伸.
ZZ	刺兩關者, 伸不能屈. 《靈樞》
DD	禁鍼穴
ZZ	神庭ㆍ腦戶ㆍ顖會ㆍ玉枕ㆍ絡却ㆍ承靈ㆍ顱息ㆍ角孫ㆍ承泣ㆍ神道ㆍ靈臺ㆍ雲門ㆍ肩井ㆍ膻中ㆍ缺盆ㆍ上關ㆍ鳩尾ㆍ五里手ㆍ靑靈ㆍ合谷ㆍ神闕ㆍ橫骨ㆍ氣衝ㆍ箕門ㆍ承筋ㆍ三陰交ㆍ水分ㆍ會陰ㆍ石門ㆍ三陽絡ㆍ人迎ㆍ乳中ㆍ然谷ㆍ伏兎. 《入門》
DD	禁灸穴
ZZ	瘂門ㆍ風府ㆍ天柱ㆍ承光ㆍ臨泣ㆍ頭維ㆍ攢竹ㆍ睛明ㆍ素髎ㆍ禾髎ㆍ迎香ㆍ顴髎ㆍ下關ㆍ人迎ㆍ天牖ㆍ天府ㆍ周榮ㆍ淵腋ㆍ乳中ㆍ鳩尾ㆍ腹哀ㆍ肩貞ㆍ陽池ㆍ中衝ㆍ少商ㆍ魚際ㆍ經渠ㆍ陽關ㆍ脊中ㆍ隱白ㆍ漏谷ㆍ條口ㆍ地五會ㆍ犢鼻ㆍ陰市ㆍ伏兎ㆍ髀關ㆍ申脈ㆍ委中ㆍ陰陵泉ㆍ殷門ㆍ心腧ㆍ承扶ㆍ承泣ㆍ瘈脈ㆍ絲竹空ㆍ瘖門ㆍ耳門ㆍ石門ㆍ氣衝ㆍ腦戶ㆍ白環腧.


CC	奇穴
ZZ	不出於靈樞內經, 故謂之奇穴.
DD	取膏肓腧穴法
ZZ	此穴, 主陽氣虧弱, 諸虛痼冷, 夢遺, 上氣, 咳逆, 噎膈, 狂惑忘誤百病. 尤治痰飮諸疾. 須令患人就床, 平坐曲膝齊胸, 以兩手圍其足膝, 使胛骨開離, 勿令動搖, 以指按四椎微下一分, 五椎微上二分, 點墨記之, 卽以墨平畵, 相去六寸許, 四肋三間, 胛骨之裏, 肋間空處, 容側指許, 摩膂肉之表, 筋骨空處, 按之, 患者覺牽引胸戶, 中手指痺, 卽眞穴也. 灸後, 覺氣壅盛, 可灸氣海及足三里, 瀉火實下, 灸後, 令人陽盛, 當消息以自保養, 不可縱慾. 《入門》
ZZ	又法, 令病人兩手交在兩膊上, 則胛骨開, 其穴立見. 以手揣摸第四椎骨下兩傍, 各開三寸, 四肋三間之中, 按之痠疼, 是穴. 灸時手搭兩膊上, 不可放下. 灸至百壯爲佳. 《回春》
DD	取患門穴法
ZZ	主少年陰陽俱虛. 面黃, 體瘦, 飮食無味, 咳嗽, 遺精, 潮熱, 盜汗, 心胸背引痛, 五勞七傷等證, 無不效. 先用蠟繩一條, 以病人男左女右脚板, 從足大拇指頭, 齊量起向後, 隨脚板當心, 貼肉, 直上至膝腕大橫文中, 截斷. 次令病人解髮, 勻分兩邊, 平身正立. 取前繩子, 從鼻端, 齊引繩向上, 循頭縫, 下腦後, 貼肉, 隨脊骨, 垂下至繩盡處, 以墨點記此不是灸穴也. 別用稈心, 按於口上, 兩頭至吻, 却鉤起稈心, 中心至鼻端根如∧字樣, 齊兩吻, 截斷. 將此稈展直於先點墨處, 取中橫量, 勿令高下, 於稈心兩頭盡處, 以墨記之, 此是灸穴. 初灸七壯, 累灸至百壯. 初只灸此二穴.
ZZ	一法, 治虛勞羸瘦. 令病人平身正直, 用草子, 男左女右, 自脚中指尖, 量過脚心下, 向上至曲䐐大紋處, 切斷. 却將此草, 自鼻尖, 量從頭正中須分開頭心髮, 貼肉量, 至脊, 以草盡處, 用墨點記. 別用草一條, 令病人自然合口, 量闊狹, 切斷, 却將此草於墨點上平摺, 兩頭盡處, 量穴. 灸時, 隨年多灸一壯如年三十灸三十一也, 累效. 《資生》
ZZ	此法, 與上法略同. 《類聚》
DD	取四花穴法
ZZ	治病同患門. 令病人平身正立, 稍縮臂膊. 取蠟繩, 遶項向前, 平結喉骨, 後大杼骨, 俱墨點記. 向前雙垂, 與鳩尾穴齊, 卽切斷. 却翻繩向後, 以繩原點, 大杼墨, 放結喉墨上, 結喉墨, 放大杼骨上, 從背脊中, 雙繩頭貼肉垂下, 至繩頭盡處, 以墨點記不是灸穴. 別取稈心, 令病人合口, 無得動喉, 橫量齊兩吻, 切斷. 還於背上墨記處, 摺中橫量, 兩頭盡處點之此是灸穴. 又將循脊直量上下點之此是灸穴. 初灸七壯, 累灸百壯. 迨瘡愈病未愈, 依前法復灸, 故云, 累灸百壯. 但當灸脊上兩穴, 切宜少灸. 凡一次可灸三五壯, 多灸則恐人踡背, 灸此等穴, 亦要灸足三里以瀉火氣爲妙. 《入門》
ZZ	崔知悌四花穴法, 以稻稈心量口縫切斷, 以如此長裁紙四方, 當中剪小孔. 別用長稻稈踏脚下, 前取脚大指爲止, 後取至曲䐐橫文中爲止, 斷了. 却環在結喉, 下垂向背後, 看稈止處, 卽以前小孔紙當中安, 分爲四花, 盖灸紙四角也.
ZZ	又一法, 先橫量口吻, 取長短. 以所量草, 就背上三椎骨下, 直量至草盡處, 兩頭用筆點了. 再量中指長短爲準, 却將量中指草, 橫直量兩頭, 用筆圈四角, 其圈者是穴不圈者不是穴. 可灸七七壯止. 《資生》
ZZ	此灸法皆陽虛所宜. 華佗云, 風虛冷熱, 惟有虛者, 不宜灸. 但方書云, 虛損勞瘵, 只宜早灸膏肓ㆍ四花. 乃虛損未成之際, 如瘦弱兼火, 雖灸亦只宜灸內關ㆍ三里, 以散其痰火, 早年欲作陰火, 不宜灸. 《入門》
DD	騎竹馬灸法
ZZ	專主癰疽發背, 腫毒, 瘡瘍, 瘰癧, 癘風, 諸風, 一切無名腫毒. 灸之, 疏瀉心火. 先從男左女右臂腕中橫文起, 用薄篾條量至中指齊肉盡處, 切斷. 却令病人脫去上下衣裳, 以大竹杠一條𩣔定, 兩人徐徐扛起, 足要離地五寸許, 兩傍更以兩人扶定, 勿令動搖不穩. 却以前量竹篾貼定竹杠竪起, 從尾骶骨, 貼脊量至篾盡處, 以墨點記不是灸穴. 却比病人同身寸, 篾二寸平摺, 放前點墨上, 自中橫量兩傍, 各開一寸, 方是灸穴. 可灸三七壯, 極效. 《入門》


CC	別穴
ZZ	不出於銅人, 而散見諸書, 故謂之別穴. 《入門》
DK	神聰四穴
SS	在百會左右前後四面, 各相去各一寸. 主頭風, 目眩, 風癎, 狂亂. 鍼入三分.
DK	膝眼四穴
SS	在膝蓋頭骨下兩傍陷中. 主膝臏痠痛. 鍼入五分, 留三呼, 禁不可灸.
DK	旁廷二穴
SS	在腋下四肋間. 高下正與乳相當, 乳後二寸陷中. 俗名注市. 擧腋取之. 主卒中惡, 飛尸, 遁疰, 胸脇滿. 鍼入五分, 灸五十壯.
DK	長谷二穴
SS	在脇臍傍相去各五寸. 一名循元. 主泄痢, 不嗜食. 可灸三十壯.
DK	下腰一穴
SS	在八髎正中央, 脊骨上. 名三宗骨. 主泄痢, 下膿血. 灸五十壯.
DK	腸遶二穴
SS	挾玉泉相去二寸. 主大便閉. 灸隨年壯.
DK	環岡二穴
SS	在小腸腧下二寸橫文間. 主大小便不通. 灸七壯.
DK	八關八穴
SS	在手十指間. 治大熱, 眼痛, 睛欲出. 鍼刺出血卽愈.
DK	闌門二穴
SS	在玉莖傍二寸. 治疝氣衝心, 欲絶. 鍼入二寸半, 灸二七壯.
DK	獨陰二穴
SS	在足第二指節下橫文. 一云, 在足大指次指下中節橫文當中. 主心腹痛, 及疝痛, 欲死. 當中灸五壯, 男左女右, 極妙.
DK	胞門ㆍ子戶各一穴
SS	胞門在關元左傍二寸, 子戶在關元右傍二寸. 俱主婦人無子. 各灸五十壯.
DK	金津玉液二穴
SS	在舌下兩傍脈. 主舌腫, 喉痺. 以三稜鍼出血卽愈.
DK	大骨空二穴
SS	在手大指第二節尖上. 可灸九壯如下法.
DK	小骨空二穴
SS	在手小指二節尖上. 治眼疾, 及爛弦風. 灸九壯, 以口吹火滅.
DK	太陽二穴
SS	在兩額角眉後紫脈上. 治頭風, 及偏頭痛. 鍼出血. 一云, 卽瞳子髎也.
DK	明堂一穴
SS	在鼻直上入髮際一寸. 主頭風, 鼻塞, 多涕. 鍼入二分. 一云, 卽上星穴也.
DK	眉衝二穴
SS	一名小竹. 當兩眉頭直上入髮際. 主五癎, 頭痛, 鼻塞. 鍼入二分, 不可灸.
DK	榮池二穴
SS	在足內踝前後兩邊池中脈. 一名陰陽穴. 主赤白帶下. 鍼入三分, 灸三十壯.
DK	漏陰二穴
SS	在足內踝下五分, 微有動脈. 主赤白帶下. 鍼入一分, 灸三十壯.
DK	中魁二穴
SS	在手中指第二節尖上. 主五噎, 呑酸, 嘔吐. 灸五壯, 以口吹火滅.
DK	血郄二穴
SS	卽百蟲窠. 在膝內廉, 上膝三寸陷中. 主腎藏風瘡. 鍼入二寸半, 灸二七壯.
DK	腰眼二穴
SS	令病人解去上體衣服, 於腰上兩傍微陷處, 謂之腰眼穴. 直身平立, 用筆點定. 然後, 上床合面而臥, 每灼小艾炷七壯. 灸之, 瘵蟲或吐出或瀉下卽安.
SS	此法名遇仙灸, 治瘵捷法也. 《丹心》
SS	先一日點定腰眼穴, 至半夜子時交癸亥日期, 便灸七壯. 若灸九壯至十一壯, 尤妙. 《醫鑑》
DK	通關二穴
SS	在中脘傍各五分. 主五噎. 鍼入八分, 左撚能進飮食, 右撚能和脾胃. 此穴, 一鍼有四效. 凡下鍼後, 良久, 覺脾磨食, 覺鍼動, 爲一效. 次鍼破病根, 腹中作聲, 爲二效. 次覺流入膀胱, 爲三效. 又次覺氣流行腰後骨空間, 爲四效. 《綱目》
DK	胛縫二穴
SS	在背端骨下, 直腋縫尖及臂. 主肩背痛連胛. 鍼入三分, 瀉六吸.
DK	二白二穴
SS	在掌後橫文上四寸, 手厥陰脈, 兩穴相幷. 一穴在兩筋中, 一穴在大筋外. 主痔漏下血痒痛. 鍼入三分, 瀉兩吸.
DK	迴氣一穴
SS	在脊窮骨上. 主五痔, 便血, 失屎. 灸百壯.
DK	氣端十穴
SS	在足十指端. 主脚氣. 日灸三壯, 神效.
DK	鶴頂二穴
SS	在膝蓋骨尖上. 主兩足癱瘓無力. 灸七壯.
DK	龍玄二穴
SS	在列缺上靑脈中. 主下牙痛. 灸七壯.
DK	陰獨八穴
SS	在足四指間. 主婦人月經不調, 須待經定爲度. 鍼三分, 灸三壯.
DK	通理二穴
SS	在足小指上二寸. 主婦人崩中, 及經血過多. 鍼入二分, 灸二七壯.
DK	氣門二穴
SS	在關元傍三寸. 主婦人崩漏. 鍼入五分.
DK	陰陽二穴
SS	在足拇指下屈裏, 表頭白肉際. 主婦人赤白帶下. 灸三七壯.
DK	漏陰二穴
SS	在足內踝下五分, 微有動脈. 主赤白帶下. 鍼入一分, 灸三十壯.
DK	精宮二穴
SS	在背第十四椎下, 各開三寸. 專主夢遺. 可灸七壯, 神效.
DK	直骨二穴
SS	在乳下大約離一指頭, 看其低陷之處, 與乳直對不偏者, 是穴也. 婦人, 按其乳直向下, 看乳頭所到之處, 正穴也. 主遠年咳嗽. 炷如小豆大, 灸三壯, 男左女右, 不可差誤, 其咳卽愈, 如不愈, 不可治.
DK	交儀二穴
SS	在足內踝上五寸. 主女子漏下赤白. 灸三十壯.
DK	當陽二穴
SS	在目瞳子直上入髮際一寸. 主風眩, 卒不識人, 鼻塞. 鍼入三分.
DK	魚腰二穴
SS	一名印堂. 在兩眉中. 主眼疾. 鍼入二分.
DK	奪命二穴
SS	在曲澤上. 主目昏暈. 鍼入三分, 禁灸. 已上穴, 散出諸方


CC	諸藥灸法
DD	豉餠灸法
ZZ	治疽瘡不起發. 取豆豉, 和椒ㆍ薑ㆍ鹽ㆍ葱, 爛搗, 捏作餠子, 厚薄如折三錢以來. 安瘡頭上灸之. 若覺太熱, 卽擡起又安其上. 若餠子乾, 更換新者灸之. 若膿已成, 愼不可灸. 《精義》
DD	硫黃灸法
ZZ	治諸瘡久不差, 變成瘻. 取硫黃一塊, 可瘡口大小安之, 別取少許硫黃於火上燒, 用釵尖挑起, 點硫黃, 令着三五遍. 取膿水乾, 差爲度. 《精義》
DD	隔蒜灸法
ZZ	治癰疽腫毒大痛, 或不痛麻木. 先以濕紙覆其上, 候先乾處爲瘡. 以獨頭蒜切片, 三分厚, 安瘡頭上. 艾炷灸之, 每五炷換蒜片. 如瘡大, 有十餘頭作一處生者, 以蒜搗爛攤患處, 鋪艾灸之. 若痛灸至不痛, 不痛灸至痛. 此拔引鬱毒之法, 的有迴生之功. 若瘡色白, 不起發, 不作膿, 不問日期, 最宜多灸. 《入門》
DD	桑枝灸法
ZZ	治發背, 不起發, 不腐. 桑枝燃着, 吹息火焰, 以火頭灸患處, 日三五次, 每次片時, 取瘀肉腐動爲度. 若腐肉已去, 新肉生遲, 宜灸四圍. 如陰瘡, 膁瘡, 瘰癧, 流注, 久不愈者, 尤宜灸之. 《入門》
DD	附子灸法
ZZ	治腦瘻, 諸癰腫堅牢. 削附子令如碁子厚, 正着腫上, 以小唾濕附子. 艾灸附子, 令熱徹, 附子欲乾, 輒更唾濕之, 常令附子熱徹. 附子欲乾輒更之, 氣入腫中, 無不愈. 《資生》
DD	黃土灸法
ZZ	凡發背, 率多於背兩胛間, 初如粟米大, 或痛或痒, 人皆慢忽, 不爲治, 不過十日, 遂至於死. 急取淨黃土和水爲泥, 捻作餠子, 厚二分, 闊一寸半, 貼瘡上, 以大艾炷安餠上灸之, 一炷一易餠子. 若粟米大時, 灸七餠卽差. 如錢許大, 可日夜不住灸之, 以差爲度. 《資生》


CC	雞足鍼法
ZZ	靈樞云, 病重者, 雞足取之. 其法, 正入一鍼, 左右斜入二鍼. 如雞之足有三爪也. 《綱目》


CC	擇鍼灸吉日法
ZZ	欲行鍼灸, 先知行年宜忌, 及人神所在, 不與禁忌相應, 卽可矣. 若遇急卒暴病, 不可拘於此法, 通人達士, 豈拘此哉. 《資生》
ZZ	千金云, 凡癰疽, 疔腫, 喉痺, 客忤, 尤爲急, 覺病卽宜便治. 又中風卒急之證, 須速救療, 此論甚當. 夫急難之際, 命在須臾, 必待吉日後治之, 則已淪於鬼錄矣. 此所以不可拘避忌也. 惟平居治病於未形, 選天德月德等日, 服藥鍼灸可也. 《資生》


CC	太乙徒立於中宮朝八風占吉凶
ZZ	帝曰, 候八正奈何. 少師曰, 候此者, 當以冬至之日, 太乙立於叶蟄之宮, 其至也, 天必應之以風雨. 所謂風者, 皆拔屋, 折樹木, 揚沙石, 起毫毛, 發腠理者也.
ZZ	風從太乙所居之方來者爲實風, 主生長萬物. 其從衝後來者爲虛風, 主殺害傷人. 故聖人謹候虛風而避之. 今言風從南方來者, 夏至爲實風, 太乙所居之方故也. 冬至爲虛風者, 以其衝太乙者故也. 餘方倣此. 《靈樞》
ZZ	其以夜半至者, 萬民皆臥而不犯也. 故其歲, 民少病. 其以晝至者, 萬民懈惰而皆中於虛風, 故多病. 《靈樞》
DD	風從南方來
ZZ	名曰, 大弱風. 其傷人也, 內舍於心, 外在於脈. 其氣主爲熱.
ZZ	夏至爲實風, 冬至爲虛風. 《靈樞》
DD	風從西南來
ZZ	名曰, 謀風. 其傷人也, 內舍於脾, 外在於肌. 其氣主爲弱.
ZZ	立秋爲實風, 立春爲虛風. 《靈樞》
DD	風從西方來
ZZ	名曰, 剛風. 其傷人也, 內舍於肺, 外在於皮膚. 其氣主爲燥.
ZZ	秋分爲實風, 春分爲虛風. 《靈樞》
DD	風從西北來
ZZ	名曰, 折風. 其傷人也, 內舍於小腸, 外在於手太陽脈. 脈絶則溢, 脈閉則結, 不通善暴死.
ZZ	立冬爲實風, 立夏爲虛風. 《靈樞》
DD	風從北方來
ZZ	名曰, 大剛風. 其傷人也, 內舍於腎, 外在於骨, 與肩背之膂筋. 其氣主爲寒.
ZZ	冬至爲實風, 夏至爲虛風. 《靈樞》
DD	風從東北來
ZZ	名曰, 凶風. 其傷人也, 內舍於大腸, 外在於兩脇, 腋骨下, 及肢節.
ZZ	立春爲實風, 立秋爲虛風. 《靈樞》
DD	風從東方來
ZZ	名曰, 嬰兒風. 其傷人也, 內舍於肝, 外在於筋紐. 其氣主爲身溫.
ZZ	春分爲實風, 秋分爲虛風. 《靈樞》
DD	風從東南來
ZZ	名曰, 弱風. 其傷人也, 內舍於胃, 外在於肌肉. 其氣主體重.
ZZ	夏至爲實風, 冬至爲虛風. 《靈樞》
ZZ	八正, 謂八節之正氣也. 虛邪者, 謂八節之虛風也. 以從虛之鄕來, 襲虛而入爲病. 故謂之八正虛邪也. 以身之虛, 逢時之虛, 兩虛相感, 其氣至骨, 入則傷五藏. 故聖人避風, 如避矢石焉. 《靈樞》


CC	九宮圖
PP	中央, 招搖宮, 忌藏府膈下, 一, 二, 三, 四, 五, 六, 七, 八, 九, 東, 西, 南, 北, 東南, 西南, 西北, 東北, 巽, 震, 艮, 坎, 乾, 兌, 坤, 离, 夏至, 立夏, 春分, 立春, 冬至, 立冬, 秋分, 立秋, 上天宮, 陰洛宮, 倉門宮, 天留宮, 叶蟄宮, 新洛宮, 倉果宮, 玄委宮, 忌腰尻, 忌右脚, 忌右脇, 忌右肩, 忌頭首, 忌左肩, 忌左脇, 忌左脚
ZZ	太乙神名常以冬至之日, 居叶蟄之宮四十六日, 明日居天留宮四十六日, 明日居倉門宮四十六日, 明日居陰洛宮四十六日, 明日居上天宮四十六日, 明日居玄委宮四十六日, 明日居倉果宮四十六日, 明日居新洛宮四十五日, 明日復居叶蟄之宮. 數所在日, 從一處, 至九日, 復返於一, 常如是無已, 終而復始. 《靈樞》
ZZ	始自八節得王之日, 從其宮至所在之處, 首一終九, 日徒一宮, 至九日復返於一, 周而復始, 如是次而行之, 計每宮各得五日, 九之則一節之日悉備矣. 《銅人》


CC	身形應九野
ZZ	帝曰, 身形應九野奈何. 岐伯曰, 請言身形之應九野也. 左足應立春, 其日戊寅ㆍ巳丑. 左脇應春分, 其日乙卯. 左肩膺立夏, 其日戊辰ㆍ己巳. 膺喉首頭應夏至, 其日丙午. 右手應立秋, 其日戊申ㆍ己未. 右脇應秋分, 其日辛酉. 右足應立冬, 其日戊戌ㆍ己亥. 腰尻下竅應冬至, 其日壬子. 六府, 膈下五藏, 應中州, 其大禁. 大禁, 太乙所在之日, 及諸戊己, 是謂天忌日也. 《靈樞》


CC	太乙遊八節日數
ZZ	出鍼灸書.
DD	立春節
ZZ	自立春入節日始計, 至春分通計四十五日而止, 或餘一日則棄之不用, 以下倣此.
TT	#一日#十日#十九日#二十八日#三十七日#忌左脚足{n}#二日#十一日#二十日#二十九日#三十八日#忌頭首喉膺{n}#三日#十二日#二十一日#三十日#三十九日#忌腰尻下竅{n}#四日#十三日#二十二日#三十一日#四十日#忌右肩臂{n}#五日#十四日#二十三日#三十二日#四十一日#忌左脇{n}#六日#十五日#二十四日#三十三日#四十二日#忌左肩臂{n}#七日#十六日#二十五日#三十四日#四十三日#忌臟腑膈下{n}#八日#十七日#二十六日#三十五日#四十四日#忌右脚足{n}#九日#十八日#二十七日#三十六日#四十五日#忌右脇
DD	春分節
ZZ	自春分入節日始計, 至立夏, 通計四十五日.
TT	#一日#十日#十九日#二十八日#三十七日#忌左脇{n}#二日#十一日#二十日#二十九日#三十八日#忌左肩臂{n}#三日#十二日#二十一日#三十日#三十九日#忌臟腑膈下{n}#四日#十三日#二十二日#三十一日#四十日#忌右脚足{n}#五日#十四日#二十三日#三十二日#四十一日#忌右脇{n}#六日#十五日#二十四日#三十三日#四十二日#忌左脚足{n}#七日#十六日#二十五日#三十四日#四十三日#忌頭首喉膺{n}#八日#十七日#二十六日#三十五日#四十四日#忌腰尻下竅{n}#九日#十八日#二十七日#三十六日#四十五日#忌右肩臂
DD	立夏節
ZZ	自立夏入節日始計, 至夏至, 通共四十五日.
TT	#一日#十日#十九日#二十八日#三十七日#忌左肩臂{n}#二日#十一日#二十日#二十九日#三十八日#忌臟腑膈下{n}#三日#十二日#二十一日#三十日#三十九日#忌右脚足{n}#四日#十三日#二十二日#三十一日#四十日#忌右脇{n}#五日#十四日#二十三日#三十二日#四十一日#忌左脚足{n}#六日#十五日#二十四日#三十三日#四十二日#忌頭首喉膺{n}#七日#十六日#二十五日#三十四日#四十三日#忌腰尻下竅{n}#八日#十七日#二十六日#三十五日#四十四日#忌右肩臂{n}#九日#十八日#二十七日#三十六日#四十五日#忌左脇
DD	夏至節
ZZ	自夏至入節日始計, 至立秋, 通共四十五日.
TT	#一日#十日#十九日#二十八日#三十七日#忌頭首喉膺{n}#二日#十一日#二十日#二十九日#三十八日#忌腰尻下竅{n}#三日#十二日#二十一日#三十日#三十九日#忌右肩臂{n}#四日#十三日#二十二日#三十一日#四十日#忌左脇{n}#五日#十四日#二十三日#三十二日#四十一日#忌左肩臂{n}#六日#十五日#二十四日#三十三日#四十二日#忌臟腑膈下{n}#七日#十六日#二十五日#三十四日#四十三日#忌右脚足{n}#八日#十七日#二十六日#三十五日#四十四日#忌右脇{n}#九日#十八日#二十七日#三十六日#四十五日#忌左脚足
DD	立秋節
ZZ	自立秋入節日始計, 至秋分, 通共四十五日.
TT	#一日#十日#十九日#二十八日#三十七日#忌右肩臂{n}#二日#十一日#二十日#二十九日#三十八日#忌左脇{n}#三日#十二日#二十一日#三十日#三十九日#忌左肩臂{n}#四日#十三日#二十二日#三十一日#四十日#忌臟腑膈下{n}#五日#十四日#二十三日#三十二日#四十一日#忌右脚足{n}#六日#十五日#二十四日#三十三日#四十二日#忌右脇{n}#七日#十六日#二十五日#三十四日#四十三日#忌左脚足{n}#八日#十七日#二十六日#三十五日#四十四日#忌頭首喉膺{n}#九日#十八日#二十七日#三十六日#四十五日#忌腰尻下竅
DD	秋分節
ZZ	自秋分入節日始計, 至立冬, 通共四十五日.
TT	#一日#十日#十九日#二十八日#三十七日#忌右脇{n}#二日#十一日#二十日#二十九日#三十八日#忌左脚足{n}#三日#十二日#二十一日#三十日#三十九日#忌頭首喉膺{n}#四日#十三日#二十二日#三十一日#四十日#忌腰尻下竅{n}#五日#十四日#二十三日#三十二日#四十一日#忌右肩臂{n}#六日#十五日#二十四日#三十三日#四十二日#忌左脇{n}#七日#十六日#二十五日#三十四日#四十三日#忌左肩臂{n}#八日#十七日#二十六日#三十五日#四十四日#忌臟腑膈下{n}#九日#十八日#二十七日#三十六日#四十五日#忌右脚足
DD	立冬節
ZZ	自立冬入節日始計, 至冬至, 通共四十五日.
TT	#一日#十日#十九日#二十八日#三十七日#忌右脚足{n}#二日#十一日#二十日#二十九日#三十八日#忌右脇{n}#三日#十二日#二十一日#三十日#三十九日#忌左脚足{n}#四日#十三日#二十二日#三十一日#四十日#忌頭首喉膺{n}#五日#十四日#二十三日#三十二日#四十一日#忌腰尻下竅{n}#六日#十五日#二十四日#三十三日#四十二日#忌右肩臂{n}#七日#十六日#二十五日#三十四日#四十三日#忌左脇{n}#八日#十七日#二十六日#三十五日#四十四日#忌左肩臂{n}#九日#十八日#二十七日#三十六日#四十五日#忌臟腑膈下
DD	冬至節
ZZ	自冬至入節日始計, 至立春, 通共四十五日.
TT	#一日#十日#十九日#二十八日#三十七日#忌腰尻下竅{n}#二日#十一日#二十日#二十九日#三十八日#忌右肩臂{n}#三日#十二日#二十一日#三十日#三十九日#忌左脇{n}#四日#十三日#二十二日#三十一日#四十日#忌左肩臂{n}#五日#十四日#二十三日#三十二日#四十一日#忌臟腑膈下{n}#六日#十五日#二十四日#三十三日#四十二日#忌右脚足{n}#七日#十六日#二十五日#三十四日#四十三日#忌右脇{n}#八日#十七日#二十六日#三十五日#四十四日#忌左脚足{n}#九日#十八日#二十七日#三十六日#四十五日#忌頭首喉膺


CC	九宮尻神圖
PP	中, 巽, 震, 艮, 坎, 乾, 兌, 坤, 离, 尻肩, 脇膝, 口乳頭, 牙指腨, 腰項, 肚膝肘, 目背面, 膊手, 踝
DD	九宮尻神禁忌出入門
ZZ	坤踝震腨指牙上, 巽屬頭兮乳口中, 面背目乾手膊兌, 項腰艮膝肋离從, 坎肘脚肚輪流數, 惟有肩尻在中宮.


CC	逐日人神所在
XX	出神應經.
TT	#一日#在足大指厥陰分{n}#三日#在股內少陰分{n}#五日#在口舌太陰分{n}#七日#在足內踝少陰分{n}#九日#在尻厥陰分{n}#十一日#在鼻柱陽明分{n}#十三日#在牙齒少陰分{n}#十五日#在遍身鍼灸大忌{n}#十七日#在氣衝陽明分{n}#十九日#在足趺陽明分{n}#二十一日#在手小指太陽分{n}#二十三日#在肝腧厥陰分{n}#二十五日#在足陽明分{n}#二十七日#在膝陽明分{n}#二十九日#在膝脛厥陰分{n}#二日#在足外踝少陽分{n}#四日#在腰太陽分{n}#六日#在手陽明分{n}#八日#在手腕太陽分{n}#十日#在腰背太陰分{n}#十二日#在髮際少陽分{n}#十四日#在胃脘陽明分{n}#十六日#在胸乳太陰分{n}#十八日#在股內少陰分{n}#二十日#在足內踝少陰分{n}#二十二日#在外踝少陽分{n}#二十四日#在手陽明分{n}#二十六日#在胸太陰分{n}#二十八日#在陰少陰分{n}#三十日#在足趺陽明分


CC	每月諸神直日避忌傍通圖
XX	出鍼灸書.
TT	##正月#二月#三月#四月#五月#六月#七月#八月#九月#十月#十一月#十二月{n}#月厭#戌#酉#申#未#午#巳#辰#卯#寅#丑#子#亥{n}#月忌#戌#戌#戌#丑#丑#丑#辰#辰#辰#未#未#未{n}#月殺#丑#戌#未#辰#丑#戌#未#辰#丑#戌#未#辰{n}#月刑#巳#子#辰#申#午#丑#寅#酉#未#亥#卯#戌{n}#大殺#戌#巳#午#未#寅#卯#辰#亥#子#丑#申#酉{n}#六害#巳#辰#卯#寅#丑#子#亥#戌#酉#申#未#午{n}#血忌#丑#未#寅#申#卯#酉#辰#戌#巳#亥#午#子{n}#血支#丑#寅#卯#辰#巳#午#未#申#酉#戌#亥#子{n}#天醫#卯#寅#丑#子#亥#戌#酉#申#未#午#巳#辰{n}#季忌#丑#戌#未#辰#丑#戌#未#辰#丑#戌#未#辰{n}#天滅#丑#卯#申#酉#丑#卯#申#酉#丑#卯#申#酉{n}#瘟㾮#未#戌#辰#寅#午#巳#酉#申#亥#子#丑#卯{n}#不向#東#西#北#南#東#西#北#南#東#西#北#南


CC	鍼灸吉日
ZZ	每月, 甲戌ㆍ甲申ㆍ甲寅.
ZZ	乙巳ㆍ乙卯ㆍ乙丑ㆍ乙亥.
ZZ	丙子ㆍ丙申ㆍ丙午ㆍ丙戌.
ZZ	丁卯ㆍ丁亥ㆍ丁丑.
ZZ	戊戌ㆍ戊申.
ZZ	巳亥.
ZZ	庚午ㆍ庚子ㆍ庚戌ㆍ庚申.
ZZ	辛卯ㆍ辛丑ㆍ辛亥.
ZZ	壬午ㆍ壬子ㆍ壬戌ㆍ壬申.
ZZ	癸丑ㆍ癸未, 巳上皆吉日. 《綱目》
ZZ	雖云吉日, 太乙所在, 及戊己日, 不可鍼灸. 《鍼灸書》
ZZ	春甲乙, 夏丙丁, 四季戊己, 秋庚辛, 冬壬癸, 皆吉.
ZZ	男喜破日, 女喜除日, 男女俱宜開日. 《入門》


CC	鍼灸忌日
ZZ	凡鍼灸, 必忌人神ㆍ尻神ㆍ血支ㆍ血忌ㆍ瘟㾮之類. 急病則一日上, 忌一時. 《入門》
ZZ	每月, 忌初六ㆍ十六ㆍ十八ㆍ二十二ㆍ二十四ㆍ小盡日, 及弦ㆍ望ㆍ晦ㆍ朔, 五辰ㆍ五酉ㆍ五未, 及入節前後各一日, 凶. 《綱目》
ZZ	病人本命日, 不可鍼灸. 《綱目》
ZZ	辛未日, 鍼藥俱忌, 扁鵲死日也. 《入門》
ZZ	男忌除日及戊日, 女忌破日及己日, 男女俱忌滿日. 《入門》
ZZ	壬辰ㆍ甲辰ㆍ己巳ㆍ丙午ㆍ丁未日, 男忌鍼灸.
ZZ	甲寅ㆍ乙卯ㆍ乙酉ㆍ乙巳ㆍ丁巳日, 女忌鍼灸. 《入門》


CC	坐向法
ZZ	春, 東坐西向.
ZZ	夏, 南坐北向.
ZZ	秋, 西坐東向.
ZZ	冬, 北坐南向. 《入門》
